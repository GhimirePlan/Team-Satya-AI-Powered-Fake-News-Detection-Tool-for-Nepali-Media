Article URL,Headings,Subheadings
https://nepalfactcheck.org/2024/11/protest-in-support-of-rabi-lamichhane-in-malaysia-is-false/,मलेसियामा रवि लामिछानेको समर्थनमा आन्दोलन भएको दावी मिथ्या | के हो दावी? | के हो तथ्य? | तथ्यजाँच,"पूर्व गृहमन्त्री रवि लामिछाने सहकारी ठगी लगायतको मुद्दामा पक्राउ परेपछि मलेसियामा उनको समर्थनमा आन्दोलन भएको दावीसहित एउटा भिडियो सामाजिक सञ्जाल फेसबुकमा भाइरल भएको छ। | हाम्रो तथ्यजाँचमा भने उक्त भिडियो मिथ्या भएको पाइएको छ। | स्थानीय संस्थाले आयोजना गरेको एक कार्यक्रमलाई पूर्वमन्त्री लामिछानेको पक्षमा लगाइएको नाराको अडियो जोडेर फेसबुकमा फैलाइएको हो। | दुई लाख २५ हजार फलोअर्स रहेको न्यूज कलेक्सन नेपाल नामक फेसबुक पेजले गत अक्टोबर २३ (कार्तिक ७ गते) “रवि लामिछानेको समर्थनमा मलेसियामा यस्तो माहोल” भन्दै भिडियो अपलोड गरेको हो। भिडियोको पृष्ठभुमीमा बजेको आवाजमा “रवि दाईलाई न्याय दे” भन्दै नारा लगाइएको सुन्न सकिन्छ। | हेर्नुहोस स्क्रिन रेकर्ड | यो तथ्यजाँच तयार पार्दासम्म १० हजार ४ सय जनाले रियाक्ट गरेको भिडियोमा २१७ वटा कमेन्ट गरिएको छ भने  ७२५ पटक सेयर गरिएको छ। | हामीले रवि लामिछानेको समर्थनमा मलेसियामा आन्दोलन भएको दावीको तथ्य पत्ता लगाउन सर्वप्रथम भिडियोको सूक्ष्म अध्ययन गर्यौं। | भिडियो दायाँतर्फ घुमाउने बेला दुई वटा रेष्टुरेन्ट देखिन्छन्; च्याटराईज भन्ने जापानी रेष्टुरेन्ट र स्टारबक्स कफी। यी दुईवटै रेष्टुरेन्टको लोकेशन गुगलम्यापमा मलेसियाभित्र खोजी गरेर हेर्दा मलेसियाको पेनाङ् सहरस्थित जुरु अटो सिटी भन्ने ठाउँ र भाइरल भिडियोमा भएको ठाउँ एकै भएको हामीले पायौं। | हेर्नुहोस तुलनात्मक फोटोः |  | मलेसियाको पेनाङ् सहरस्थित जुरु अटो सिटी भन्ने ठाउँ भिडियोसँग मिलेको र मलेसियाको राष्ट्रिय झण्डा समेत भिडियोमा देखिएपछि भिडियो मलेसियाकै भएको हामीले ठहर ग‍र्‍यौँ। | हेर्नुहोस्, भिडियोमा देखिने मलेसियाको राष्ट्रिय झण्डा |  | भिडियो मलेसियाकै हो भन्ने यकिन भएपछि हाम्रो ध्यान भिडियोमा देखिने टि-सर्टकाे डिजाइनतिर गयो। मलेसियाली तथ्यजाँचकीको सहयोगमा भिडियोमा देखिएको उक्त टि-सर्ट Young Buddhist Association of Malaysia नामक संस्थाले प्रयोग गर्ने टि-सर्टसंग मिलेको हामीले पायौँ। | हेर्नुहोस तुलनात्मक फोटो |  | रवि लामिछानेको समर्थनमा भएको आन्दोलन भन्दै भाईरल भएको भिडियोमा देखिने टि-सर्ट र Young Buddhist Association of Malaysia ले प्रयोग गरिरहेको टि-सर्ट मिलेको पाएपछि हामीले उक्त संस्थालाई के यो भिडियो तपाईंको कार्यक्रमको हो भनेर सोध्यौं। | Young Buddhist Association of Malaysia का महासचिव वो सियाङ् येन कातर्फबाट प्राप्त ईमेलमा उक्त भिडियो अक्टोबर २० तारिखका दिन संस्थाले आयोजना गरेको धर्म वाकको रहेको उल्लेख गरिएको हो। येनले आफ्नो संस्थाले आयोजना गरेको कार्यक्रको भिडियो लिएर मिथ्या सूचना फैलाइएको भन्दै मलेसियास्थित नेपाली राजदूतावासमा रिपोर्ट गर्ने समेत जनाएका हुन्। | हेर्नुहोस महासचिव येनको ईमेल |  | अतः मलेसियामा रवि लामिछानेको समर्थनमा आन्दोलन भएको भन्दै फैलाईएको भिडियो स्थानीय संस्थाले आयोजना गरेको धर्म वाक भन्ने कार्यक्रमको हो। | दावीः रवि लामिछानेका पक्षमा मलेसियामा आन्दोलन भएको | दावीकर्ताः न्युज कलेक्सन नेपाल नामक फेसबुक पेज | तथ्यजाँचः मिथ्या सूचना। Young Buddhist Association of Malaysia अक्टोबर २० तारिखका दिन आयोजना गरेको धर्म वाकको भिडियोमा “रवि दाईलाई न्याय दे” जस्ता नारा भएको अडियो राखेर सामाजिक सञ्जाल फेसबुकमा भिडियो फैलाइएको हो।"
https://nepalfactcheck.org/2024/11/misleading-video-of-cultural-event-manipulated-to-portray-anti-oli-protest/,हातमा खुकुरी नचाउँदै प्रधानमन्त्री ओलीविरुद्ध जुलुस निस्किएको हो ? | के छ दावी ? | तथ्य के हो ? | तथ्यजाँच,"हातमा खुकुरी नचाउँदै प्रधानमन्त्री केपी शर्मा ओलीविरुद्ध नारा लगाइरहेको भिडियो सामाजिक सञ्जालमा भाइरल भएको छ। तर हाम्रो तथ्यजाँचले यो भिडियो भ्रामक रहेको ठहर गरेको छ। | गुल्मी इस्माकोटमा आयोजित सराय नाचको भिडियोमा फरक प्रसङ्गको अडियो मिसाएर भ्रम फैलाइएको पाइएको छ । | मुलवासी टिभी नामको २३ हजार फलोअर्स रहेको फेसबुक पेजले कार्तिक २५ मा (नोभेम्बर १०) मानिसहरुले हातमा खुकुरी नचाउँदै ‘केपी चोर देश छोड..’को नारा लगाएको दावी गर्दै भिडियो अपलोड गरेको छ। १६ लाख पटक हेरिएको उक्त भिडियोको स्क्रिनमा ‘केपीको दिनगन्ती सुरु खुकुरीबाट’ भन्ने लेखिएको छ। | तर उक्त जुलुस कुन ठाउँमा र कहिले भएको भन्नेबारे केही खुलाइएको छैन्। | स्क्रिन रेकर्ड | हामीले तथ्यजाँच गर्दासम्म यो भिडियोमा ३५ हजार पटक रियाक्शन दिइएको छ भने १५ सय कमेन्ट लेखिएका छन् र ३७ सय पटक सेयर गरिएको छ। | यो विषयमा तथ्यजाँच गर्नका लागि हामीले उक्त भिडियोलाई सूक्ष्म ढंगले हेर्‍यौँ। त्यो क्रममा भिडियोमा देखिएका केही मानिसले  ‘घुमौँ इस्माकोट’ लेखिएको टिसर्ट लगाएको देख्यौँ । | हेरौँ, भिडियोको स्क्रिनसट गरेको फोटो, कालो क्याप र सेतो टिसर्ट लगाएका मानिसको पछाडि घुमौँ इस्माकोट लेखेको प्रष्ट देखिन्छ। |  | त्यही शब्दलाई (घुमौँ इस्माकोट) युट्युबमा सर्च गर्दा गुल्मीको इस्माकोटमा आयोजित सराय नाचका थुप्रै भिडियोहरु भेट्यौँ। ति भिडियोहरुमा हातमा खुकुरी बोकेर पञ्चेबाजा बजाउँदै नाचगान सहितको जुलुस गरेकोजस्तो दृश्यहरु देख्न सकिन्छ। | सोही क्रममा हामीले युट्युबमा ‘साझा विचार’ नामको च्यानलमा अक्टोबर १५ मा ‘इस्मा मैदान, गुल्मी एकादशी सराय नाच २०८१, इस्मालि छपालिको भिडन्त !’ शीर्षकमा एउटा भिडियो अपलोड गरेको भेट्यौँ । फरक एंगलबाट खिचिएको उक्त भिडियो प्रधानमन्त्री केपी ओलीविरुद्ध नारा लगाएको भिडियोको धेरै दृश्यसँग मिल्न जान्छ। | भिडियो खिचिएको भूगोल, त्यहाँ देखिएको घर, घुमौँ इस्माकोट लेखिएको टिसर्ट, माइक्रो बस, घरको बार्दलीबाट नाच हेरेका बालबालिकाको दृश्य दुबै भिडियोमा उस्तै छ। भिडियो हेर्दा यो भिडियो एकै दिन, एउटै समयमा फरक – फरक लोकेशनबाट खिचिएको बुझ्न सकिन्छ। | हेर्नुस्, मुलवासी टिभीले अपलोड गरेको भिडियोमा देखिएको घर |  | साझा विचार युट्युबमा अपलोड गरिएको भिडियोमा देखिएको घर |  | हेर्नुस्, मुलवासी टिभीको भिडियोमा देखिएको माइक्रोबस |  | सोही माइक्रोबस ‘साझा विचार’ युट्युब च्यानलले अपलोड गरेको भिडियोमा पनि देखिएको छ। (हेर्नुस्, रातो गोलाकार घरभित्र) |  | दुबै भिडियो सुक्ष्म ढंगले हेर्दा घरको बार्दलीबाट दुई जना बालबालिका देख्न सकिन्छ। | हेर्नुस्, मुलवासी टिभीले अपलोड गरेको भिडियोमा देखिएका बालबालिका |  | ति बालबालिका साझा विचार युट्युब च्यानलले अपलोड गरेको भिडियोमा पनि देखिन्छन्। | हेर्नुस्, रातो घेराभित्र |  | यी दृश्यहरु तुलना गर्दा मुलवासी टिभीले अपलोड गरेको भिडियो सोही दिनको सराय नाचको रहेको बुझ्न सकिन्छ। | यो भिडियोबारे थप बुझ्नको लागि हामीले नेपाल पत्रकार महासंघ गुल्मीका अध्यक्ष टोपलाल अर्यालसँग कुराकानी गर्‍यौँ। उक्त भिडियो दशैको टिकाको भोलिपल्ट इस्मा मैदानमा सराय नाच आयोजना गर्दाको रहेको उनले बताए। | इस्माकोटकै स्थानीयवासी रहेका अर्यालका अनुसार सराय नाचमा इस्माको एक समूह र थापाको समूह सराय खेल्दै बिच मैदानमा भेट हुने र खुशीयालीको साथ रमाइलो गर्ने चलन छ। सराय नाचमा हातमा खुकुरीहरु बोकेर अघि बढिने उनको भनाइ थियो। | “त्यो दिन त्यहाँ प्रधानमन्त्री ओली विरुद्ध नाराबाजी भएको थिएन,” अर्यालले भने। | यो विषयमा तथ्यजाँच गर्नका लागि हामीले गुगलमा ‘केपी चोर… देश छोड…’ कीवर्ड राखेर सर्च गर्‍यौँ। सो क्रममा विभिन्न फेसबुक पेज र अनलाइहरुले गत कात्तिक १४ गते ‘साफ महिला च्याम्पियनसिप २०२४’ अन्तर्गत नेपाल र बंगलादेशको उपाधी भिडन्तमा प्रधानमन्त्री ओली विरुद्ध नारा लगाएको समाचार र भिडियो हालेको भेट्यौँ । हेर्नुस्, योहो खबर डटकमको समाचारको अर्काइभ लिंक | स्क्रिनसट |  | समाचार अनुसार त्यो दिन फाइनल खेल हेर्न प्रधानमन्त्री केपी शर्मा ओली दशरथ रंगशाला पुगेका थिए। नेपालले बंगलादेशसँग फाइनल हारेपछि समर्थकहरुले प्रधानमन्त्री ओलीविरुद्ध नारा लगाएका थिए। हामीले समाचारमा राखेको भिडियोको अडियो र मुलबासी टिभीले फेसबुकमा राखेको अडियो सुक्ष्म ढंगले सुन्यौँ। | सो क्रममा ति दुबै अडियो एउटै भएको पायौँ। अर्थात् मुलवासी टिभीले रंगशालामा नारा लगाएको अडियो सराय नाचको भिडियोसँग मिक्सिङ गरेको छ। तसर्थ मुलवासी टिभीले गरेको दावी भ्रामक छ। | सुन्नुस् अडियो |  | दावी : हातमा खुकरी नचाउँदै प्रधानमन्त्री केपी शर्मा ओली विरुद्ध केपी चोर देश छोडको नारा लगाइयो। | दावीकर्ता : मुलवासी टिभी नामक फेसबुक पेज। | तथ्यजाँच : भ्रामक सूचना। तथ्यजाँचको क्रममा मुलवासी टिभीले गुल्मीको इस्माकोटमा आयोजित सराय नाचको भिडियो हालेर अर्कै अडियो (फरक प्रसङ्गको) मिक्सिङ गरेको पाइयो। तसर्थ मुलवासी टिभीले गरेको दावी भ्रामक छ।"
https://nepalfactcheck.org/2024/11/claim-of-world-record-for-yoga-in-a-flying-plane-is-false/,उडिरहेको प्लेनमा योग शिविर गरेर ‘गिनिज वर्ल्ड रेकर्ड’ कायम गरेको दावी मिथ्या | के छ दावी?,"अमेरिकाको आकाशमा उडिरहेको प्लेनमा चार घण्टा योग शिविर राखेर ‘गिनिज बुक अफ वर्ल्ड रेकर्ड’मा उल्लेख विश्व कीर्तिमान कायम गरेको दावी सामाजिक सञ्जालमा भाइरल भएको छ। तर हाम्रो तथ्यजाँचले यो दावी मिथ्या रहेको ठहर गरेको छ। गिनिज बुक अफ वर्ल्ड रेकर्डमा हालसम्म त्यस्तो कीर्तिमान दर्ता भएको छैन। | पत्रकार बिनु पोखरेलको २२ हजार फलोअर्स रहेको फेसबुक पेजमा एउटा रिल अपलोड गरिएको छ। आचार्य राजन शर्मासँग गरेको कुराकानीको क्लिप काटेर नोभेम्बर १७ मा अपलोड गरिएको उक्त रिलमा आचार्य राजनले ‘उडिरहेको प्लेनमा योगा सिकाएर गिनिज बुक अफ वर्ल्ड रेकर्डमा रेकर्ड कायम गरेको’ दावी गरेका छन्। | उनले भनेका छन्, “अमेरिकामा उडिरहेको प्लेनमा क्याप्टेनलाई ध्यानको लागि भनेँ… योगको लागि भनेँ… स्वीकार गरे,… पछि ओर्लिँदा र दुई दिनपछि थाहा भयो, त्यो त वर्ल्ड रेकर्ड कायम भएछ गिनिज बुकमा..।” | हेर्नुस्, स्क्रिन रेकर्ड |  | आचार्यले थप भनेका छन्, “पहिलो योग शिविर थियो २०१७ को सेप्टेम्बरमा…मैले न्यूयोर्कबाट लस एञ्जलस जाँदाखेरि करिब पाँच घण्टा चानचुनको उडानमा चार घण्टाको शिविर थियो त्यहाँभित्र…. अहिले म गएँ भने एटलान्टा एयरलाइन्सले फ्रि टिकट दिन्छ।” | हामीले तथ्यजाँच गर्दासम्म यो भिडियोमा १,६०० रियाक्शन छ भने ६१ कमेण्ट र १४४ पटक सेयर गरिएको छ। | पत्रकार पाेखरेलले नै सामाजिक सञ्जाल एक्समा सेयर गरेको सोही भिडियो हामीले तथ्यजाँच गर्दासम्म ९२ हजार जनाले हेरेका छन् भने १२२ वटा रियाक्सन, ५० वटा कमेण्ट र ६२ वटा रिपोस्ट छ। | हेर्नुस् स्क्रिनसट |  | पाेखरेल*को व्यक्तिगत युट्युब च्यानलमा पुरा भिडियो अपलोड गरिएको छ। | के हो तथ्य ? | हामीले यो विषयमा तथ्यजाँच गर्नका लागि गिनिज बुक अफ वर्ल्ड रेकर्डको आधिकारिक वेबसाइटमा गएर ‘फाइण्ड अ रेकर्ड सेक्सन’मा क्लिक गर्‍यौँ। उक्त सेक्सनमा ‘य‍ोग वर्ल्ड रेकर्ड’, ‘एटलान्टा एअरलाइन्स वर्ल्ड रेकर्ड’, ‘राजन शर्मा योग वर्ल्ड रेकर्ड’,  ‘योग इनसाइड अ फ्लाइङ प्लेन’ लगायतका ‘कीवर्ड’ राखेर सर्च गर्‍यौँ। | तर त्यहाँ राजन शर्माले दावी गरेको कुनै रेकर्ड भेटिएन। | उक्त पेजमा सबै रेकर्डको सूची हेर्न वेबसाइटमा लग ईन गरेर ‘रेकर्ड एप्लिकेशन सर्च’मा हेर्न सकिने उल्लेख थियो। हामीले लगईन गरेर ‘रेकर्ड एप्लिकेशन सर्च’मा पनि सोही ‘कीवर्ड’ राखेर सर्च गरेर हेर्‍यौँ। | हेर्नुस स्क्रिनसट |  | तर रेकर्ड एप्लिकेशन सर्चमा पनि आचार्य राजन शर्माले दावी गरेको जस्तो र राजन शर्माको नाममा कुनै रेकर्ड भेटिएन्। | तथ्यजाँच | दावी : उडिरहेको प्लेनमा चार घण्टा योग गराएर गिनिज बुक अफ वर्ल्ड रेकर्डमा कीर्तिमान कायम गरेको। | दावीकर्ता : आचार्य राजन शर्मा। | तथ्यजाँच : मिथ्या सूचना। हालसम्म उडिरहेको प्लेनमा चार घण्टा योग गराएको रेकर्ड गिनिज बुक अफ वर्ल्ड रेकर्डमा दर्ता भएको छैन्। त्यसैले राजन शर्माले पत्रकार बिनु पोखरेलसँगको कुराकानीका क्रममा गरेको दावी मिथ्या छ। | * असावधानीवश अर्कै नाम पर्न गएकोले सच्याइएको ।"
https://nepalfactcheck.org/2024/11/kp-oli-nepal-disease-free-claim-false/,"प्रधानमन्त्री ओलीले नेपाललाई बिरामीमुक्त देश बनाउने घोषणा गरेका छैनन्, भाइरल समाचार भ्रामक ! | के छ दावी ? | तथ्य के हो ? | तथ्यजाँच","प्रधानमन्त्री केपी शर्मा ओलीले नेपाललाई बिरामीमुक्त देश बनाउने घोषणा गरेको दावी सहितको समाचार ‘अन्नपूर्ण पोस्ट’ दैनिकले लेखेको छ। तर, हाम्रो तथ्यजाँचले भने यो समाचार भ्रामक भएको ठहर गरेको छ। | वीपी कोइराला स्वास्थ्य विज्ञान प्रतिष्ठानको १३ औँ दीक्षान्त समारोहमा गरेको सम्बोधनमा ‘बिरामी नहुने.. अस्पताल नचाहिने… डाक्टर नचाहिने भन्ने कहिले पनि हुँदैन’ भनेका छन्। उनले नेपाललाई बिरामीमुक्त देश बनाउने घोषणा गरेका छैनन्। | अन्नपूर्ण पोष्ट राष्ट्रिय दैनिकले २०८१ कात्तिक २७ गते तेस्रो पृष्ठमा ‘नेपाललाई बिरामीमुक्त देश बनाउने प्रधानमन्त्रीको घोषणा’ शीर्षकमा समाचार प्रकाशित गरेको छ। | समाचारको लिडलाइनमा ‘प्रधानमन्त्री केपी शर्मा ओलीले नेपाललाई बिरामीमुक्त देश बनाउने घोषणा गरेको’ लेखिएको छ। | सोही दिनको अनलाइन संस्करणमा पनि सो समाचार राखिएको छ। अर्काइभ लिंक | हेर्नुस्, पत्रिकाको छापिएको समाचार |  | समाचारमा प्रधानमन्त्री ओलीलाई उद्धृत गर्दै ‘हामी नेपाली कालाजार र मलेरियाविरुद्ध लडेर बाँचेका मान्छे हौं। अब अर्ग्यानिक खानेकुरा खाएर र स्वच्छ खानेपानी पिएर सबै नेपाली रोग नै नलाग्ने हुनुपर्छ। त्यसैले नेपाललाई बिरामीमुक्त बनाउन चिकित्सकले मात्र नसक्ने भएकाले प्रत्येक नागरिकले आ-आफ्नो स्वास्थ्यमा ध्यान दिन जरुरी छ,’ लेखिएको छ। | तर, समाचारको शीर्षकमा दावी गरेझैँ ‘नेपाललाई बिरामीमुक्त देश बनाउने’ विषयमा भने थप केही लेखिएको छैन। | सो समाचार अन्नपूर्ण पोष्टको आधिकारिक फेसबुक पेज र एक्समा पनि सेयर गरिएको छ। | यो तथ्यजाँच तयार पार्दासम्म अन्नपूर्ण पोस्टको फेसबुकमा यो समाचारसम्बन्धी पोस्टमा ४९६ जनाले रियाक्सन दिएका छन् भने ३६३ वटा कमेन्ट र २२ वटा सेयर छन्। त्यस्तै, एक्समा १७४ वटा कमेन्ट, ७७ वटा  रिपोस्ट र १३४ वटा रियाक्सन छन्। | यो समाचार दृष्टि न्यूज डटकम र कैलाली खबर डटकमले पनि प्रकाशित गरेको छ। | केपी प्रधानमन्त्री ओलीले नेपाललाई बिरामीमुक्त देश बनाउने घोषणा गरेका हुन् त ? | यो विषयमा तथ्यजाँच गर्नका लागि हामीले वीपी कोइराला स्वास्थ्य विज्ञान प्रतिष्ठानको १३ औँ दीक्षान्त समारोहको भिडियो खोज्यौँ। सो क्रममा कृति टेलिभिजनले अपलोड गरेको चार घण्टा १६ मिनेटको भिडियो युट्युबमा भेट्यौँ। | भिडियोमा प्रधानमन्त्री ओलीले एक घण्टा ५५ मिनेटदेखि आफ्नो मन्तव्य सुरु गरेर दुई घण्टा २८ मिनेटसम्ममा सकाएका छन्। | यही टाइमफ्रेमको २ घण्टा १९ मिनेट २५ सेकेण्डमा प्रधानमन्त्री ओलीले निरोगी नेपाल र स्वस्थ नेपालको प्रसंगमा कुरा गरेका छन्। | हेर्नुस्, स्क्रिन रेकर्ड |  | प्रधानमन्त्री ओलीले सो प्रसंगमा, “ निरोगी नेपाल… स्वस्थ नेपाल.. यो बनाउनको निम्ति, बिरामी नै नपरोस् मान्छे भरसक.. त्यसका निम्ति अर्गानिक खानेकुरादेखि, स्वस्थ पानीदेखि लिएर… शुद्ध हावामा सास फेर्न पाइयोस्.. पर्याप्त खाना… उपयुक्त खाना… मान्छेले खान पावस् ..स्वास्थ राम्रो भैहाल्छ” भनेका छन् । | त्यही प्रसंगलाई निरन्तरता दिँदै उनले, “… त्यति गरेर पनि बिरामी नहुने.. अस्पताल नचाहिने… डाक्टर नचाहिने भन्ने कहिले पनि हुँदैन, केही प्राकृतिकजन्य हिसाबले प्रेगनेन्सीका कुरा हुन्छन्… डेलिभरीका कुरा हुन्छन्, बुढेसकाल लागेपछि दाँत फुक्लने हल्लिने कुराहरु आउँछन्… ती सबै कुरा गर्नुपरो, आँखा कम देखिन थाल्छ, अस्पतालमा जानै परो, चस्माहरु चाहियो । जति बलियो भएपनि एउटा समयमा पुगेपछि कहिले गर्धन दुख्छ, कहिले हड्डी खिइन्छ.. त्यसको पनि उपचार गर्नुपरो, उमेरले ल्याउने कुराहरु… प्राकृतिक रुपमा स्वतः आउने कुराहरु.. अथवा कहिले कहिलेचाहीँ ट्रमाजन्य कुराहरु हुन्छन् । त्यस्ता कुराले पनि उपचार चाहिन्छ” भनेका छन्। | ओलीले आफ्नो मन्तव्यमा स्वस्थ तथा निरोगी नेपालको परिकल्पना गरेको भए पनि कतै पनि नेपाललाई बिरामीमुक्त देश बनाउने घोषणा गरेका छैनन्। अन्नपूर्ण पोस्टले यही प्रसंगको भ्रामक व्याख्या गरेर समाचार लेखेको हामीले पायौँ। | दावी : प्रधानमन्त्री ओलीले नेपाललाई बिरामीमुक्त देश बनाउने घोषणा गरे। | दावीकर्ता : अन्नपूर्ण पोस्ट राष्ट्रिय दैनिक। | तथ्यजाँच : भ्रामक सूचना। प्रधानमन्त्रीले यस्ता कुनै ठोस घोषणा गरेका छैनन्। अन्नपूर्ण पोस्टले वीपी कोइराला स्वास्थ्य विज्ञान प्रतिष्ठानको १३ औ दीक्षान्त समारोहमा ओलीले दिएको मन्तव्यको भ्रामक व्याख्या गरेर समाचार लेखेको देखिन्छ।"
https://nepalfactcheck.org/2024/11/president-office-advisors-false-claim-nepal/,ज्ञानेन्द्र शाहीको नाममा झुटो प्रचार! राष्ट्रपतिका सल्लाहकारहरु २७ जना होइनन् | के हो दावी? | के हो तथ्य? | कति जना छन् राष्ट्रपति कार्यालयमा सल्लाहकार? | तथ्यजाँच,"राष्ट्रिय प्रजातन्त्र पार्टीका सांसद ज्ञानेन्द्र शाहीले राष्ट्रपतिका सल्लाहकारहरु २७ जना रहेको दावी गरेको पोस्ट विभिन्न सामाजिक सञ्जालहरुमा फैलिएको छ। | तर, हाम्रो तथ्यजाँचले उक्त दावी मिथ्या सूचना ठहर गरेको छ। राष्ट्रपति रामचन्द्र पौडेलका २७ जना नभई पाँच जनामात्रै सल्लाहकार छन्। सांसद शाहीको आधिकारिक भेरिफाइड फेसबुक अकाउन्टबाट नभई उनको नाम प्रयोग गरेर खोलिएको अर्कै फेसबुक प्रोफाइलबाट मिथ्या सूचना फैलाइएको हो। | जुम्लाबाट प्रतिनिधि सभा सदस्य निर्वाचित तथा राष्ट्रिय प्रजातन्त्र पार्टीका पाँच जना प्रवक्ता मध्ये एक समेत रहेका ज्ञानेन्द्र शाहीको नाम र ‘प्रोफाइल पिक्चर’ भएको फेसबुक प्रोफाइलबाट  “राष्ट्रपतिको सल्लाहकार मात्र २७ जना, त्यो पनि दलीय भागबन्डाबाट। अनि किन राजा चाहियो?” लेखिएको एक स्टायटस पोस्ट गरिएको  छ। हेर्नुस् अर्काइभ लिङ्क। |  | यो तथ्यजाँच तयार पार्दासम्म ६५२ जनाले रियाक्ट गरेको सो पोस्ट ३०६ पटक सेयर गरिएको छ भने २१० वटा कमेन्ट छ। | सोही पोस्ट स्क्रिनसटलाई भिडियोमा परिणत गर्दै hami_nepali67 नामक टिकटक प्रयोगकर्ताले अपलोड गरेको भिडियो १८ हजार भन्दा बढी पटक हेरिएको हो। यो तथ्यजाँच तयार पार्दा सम्म ८५८ जनाले उक्त टिकटक भिडियो लाइक गरेका छन्। | हेर्नुहोस् स्क्रिनसट- |  | टिकटकमा राखिएको सो भिडियोलाई @rebelnepali नामक प्रयोगकर्ताले सामाजिक सञ्जाल एक्समा समेत राखेका छन्। एक्समा ७ हजार भन्दा बढी पटक हेरिएको भिडियो ९४ जनाले लाइक गरेका छन् भने १६ पटक उक्त भिडियो रिपोस्ट गरिएको हो। | हेर्नुहोस् स्क्रिनसट- |  | यो विषयको तथ्यजाँच गर्नका लागि हामीले ज्ञानेन्द्र  शाहीको आधिकारिक फेसबुक अकाउन्ट सर्च गरेर हेर्‍यौँ। सो क्रममा शाहीको फेसबुक प्रोफाइल भेरिफाइड रहेको (निलो टीको लगाएको) पायौँ। | तर, राष्ट्रपतिको सल्लाहकारबारे पोस्ट गर्ने अकाउण्ट भेरिफाइड छैन। | यो विषयमा थप बुझ्न  हामीले शाहीले आफ्नो आधिकारिक फेसबुक प्रोफाइलमा राष्ट्रपतिको सल्लाहकारबारे कुनै पोस्ट गरेका छन् कि भनेर हेर्‍यौँ। तर, उनको फेसबुक प्रोफाइलमा कात्तिक २९ गते राष्ट्रपतिको २७ जना सल्लाहकार रहेको विषयमा केही पनि लेखेको भेटेनौँ। | हेर्नुहोस्, सांसद शाहीको आधिकारिक फेसबुक प्रोफाइल |  |  | राष्ट्रपति कार्यालयमा कति जना सल्लाहकार रहेका छन् भन्ने बारे जानकारी प्राप्त गर्न हामीले राष्ट्रपति कार्यालयको वेबसाइट हेर्‍यौँ। | राष्ट्रपति कार्यालयको वेबसाइटको “सम्माननीय राष्ट्रपतिज्यूको विज्ञहरू तथा स्वकीय सचिवालय समूह” पेजमा कूल ६ जनाको नाम उल्लेख गरिएको छ, जसमध्ये अवज्ञा पौडेल राष्ट्रपतिका स्वकीय सचिव हुन् भने अन्य ५ जना विज्ञका रुपमा कार्यरत रहेको उल्लेख गरिएको हो। | हेर्नुहोस्, राष्ट्रपति कार्यालयको वेबसाइटको स्क्रिनसट |  | हामीले थप जानकारीका लागि राष्ट्रपति कार्यालयकी सूचना अधिकारी अर्चना खड्कालाई सम्पर्क गर्‍यौँ। उनले राष्ट्रपति कार्यालयमा सल्लाहकार नभई विज्ञको नियुक्ति रहेको र ५ जना विज्ञको रुपमा कार्यरत रहेका बताइन्। | यसर्थ, राष्ट्रपति कार्यालयमा दलीय भागवण्डाका आधारमा २७ जना सल्लाहकार रहेको दावी मिथ्या सूचना हो। | दावी : राष्ट्रिय प्रजातन्त्र पार्टीका प्रतिनिधि सभा सांसद ज्ञानेन्द्र शाहीले दलीय भागबण्डाका आधारमा राष्ट्रपतिका २७ जना सल्लाहकार रहेको दावीसहित फेसबुक पोस्ट गरेको। | दावीकर्ता : ज्ञानेन्द्र शाही नामको भेरिफाइड नभएको फेसबुक पेज। | तथ्यजाँच : मिथ्या सूचना। यो फेसबुक पोस्ट प्रतिनिधि सभा सांसद ज्ञानेन्द्र शाहीले गरेका होइनन्, शाहीको आधिकारिक फेसबुक पेजमा त्यस्तो कुनै पोस्ट गरिएको छैन। राष्ट्रपति कार्यालयमा कूल पाँच जना विज्ञका रुपमा काम गरिरहेको तथ्य राष्ट्रपति कार्यालयको वेबसाइटमा हेर्न सकिन्छ। राष्ट्रपति कार्यालयका सूचना अधिकारीले पनि पाँच जना मात्रै विज्ञ रहेको पुष्टि गरिन्।"
https://nepalfactcheck.org/2024/11/covid-19-vaccine-heart-attack-graphene-oxide-mrna-misinformation/,कोरोना खोपको कारण हृदयघात भएको दावी भ्रामक | के छ दावी ? | तथ्य के हो ? | तथ्यजाँच,"कोरोना खोपको दुष्प्रभावका कारण मिस्टर काठमाडौँको उपाधि जितेका प्रकाश राईको हृदयघात भएर मृत्यु भएको दावी गरिएको पोस्ट फेसबुकमा भाइरल भएको छ। तर, हाम्रो तथ्यजाँचले यो दावी भ्रामक रहेको ठहर गरेको छ। हालसम्म कोरोना भ्याक्सिन असुरक्षित रहेको भन्ने विषय प्रमाणित भइसकेको छैन। | जेकी चाप्चा नामक फेसबुक प्रोफाइलमा   कोरोना भ्याक्सिनको कारण मिस्टर काठमाडौँ २०२४ को उपाधि जितेका बडीबिल्डर प्रकाश राईको हर्टअट्याक भएर निधन हुनुको मुख्य कारण कोरोनाको भ्याक्सिन भएको भन्दै लामो स्टाटस पोस्ट गरिएको छ। | अर्काइभ लिंक | स्टाटसमा कोरोना भ्याक्सिनको कारण हृदयघात भएर मृत्यु भएको भन्दै चार वटा दावी गरिएको छ। | हेर्नुस् स्क्रिनसट |  | पोस्टमा नेपाली भाषामा मुख्यतया चार दावी छन्। | १. कोरोनाको भ्याक्सिनभित्र मृत्युवरण गराउने अथवा भ्याक्सिन लगाउनेहरुलाई छिट्टो मार्ने TOXIC तत्वहरु GO-Graphene Oxide थियो। Graphene Oxide हरु एक ठाउँमा भेला भएर ढिक्का बन्छ। अनि रगत नलीहरु बुच्च्याउने काम गर्छ। मुटुको प्वालहरु बन्द गराई दिन्छ। | २. Spike Protein ले मानव शरीरको रगतमा परिवर्तन ल्याइदिन्छ। Blood Platelets हरु पातलो बनाई रगत पातल्याई दिन्छ। मुटुको भित्री र बाहिरी भाग सुन्नाई दिएर Myocarditis र Pericarditis हरु गराई दिन्छ र हृदयघात हुन्छ। | ३. mRNA ले  मानिसहरुको DNA बिगारी दिन्छ। | ४. कोरोना भ्याक्सिनको पुरै डोजहरु लगाउने खेलाडीहरु छिट्टो मर्ने गर्दछ। किनकि, कोरोना भ्याक्सिनमा हुने Graphene Oxide एक ठाउँमा ढिक्का पर्न अरु सजिलो हुन्छ। र, Spike Protein ले मुटु Myocarditis र Pericarditis हुने सम्भावना प्रचुर रहन्छ। र खेलाडीहरु खेल्दाखेल्दै हृदयघात भएर मरेको दृश्यहरु कोरोनाको भ्याक्सिन लगाएपछि अत्यधिक मात्रामा देखिन थालेको छ। | यो फेसबुक पोस्टको तथ्यजाँच गर्नको लागि हामीले विभिन्न जर्नल आर्टिकल र विज्ञको सहारा लिएका छौ। | दावी नम्बर १ :  कोरोनाको भ्याक्सिनभित्र मृत्युवरण गराउने अथवा भ्याक्सिन लगाउनेलाई छिटो मार्ने घातक तत्वहरु ग्राफेन अक्साइड हुन्छ। | के यो दावी सही हो त ? | सुरुमा हामीले GO-Graphene Oxide खोपमा प्रयोग हुन्छ त भनेर गुगलमा खोज्यौँ। त्यही क्रममा युरोपियन कमिसनको ग्राफेन फ्लागसिप नामले खोलेको एउटा संस्थाको वेबसाइमा पुग्यौँ। | उक्त वेबसाइटमा ‘फ्याक्ट अबाउट ग्राफेन इन भ्याक्सिन एण्ड अदर मेडिसिनल प्रोडक्टस्’ शीर्षकमा छापिएको आर्टिकल भेट्यौँ। उक्त आर्टिकलमा क्लिनिकल प्रयोगको लागि युरोपमा अनुमति दिइएको कुनै पनि भ्याक्सिनमा ग्राफेनमा आधारित कुनै पनि पदार्थ नराखिएको उल्लेख छ। | हेर्नुस् स्क्रिनसट |  | उक्त आर्टिकलका अनुसार, Graphene oxide खोप निर्माणमा प्रयोग हुँदैन। Graphene Oxide खोप अनुसन्धानका क्रममा इलेक्ट्रोन माइक्रोस्क्रोपका माध्यमबाट सूक्ष्म विश्लेषण गर्न प्रयोग गरिन्छ। | सोही विषयमा रोयटर्सले पनि ‘कोभिड १९ भ्याक्सिन डू नट कन्टेन ग्राफेन अक्साइड ‘ शीर्षकमा फ्याक्ट चेक गरेको भेट्यौँ। उक्त फ्याक्ट चेकमा ग्राफेन अक्साइड संसाभर उपलब्ध कुनै पनि खोपमा सूचिबद्ध नगरिएको उल्लेख छ। | स्क्रिनसट |  | त्यस्तै, ग्राफेन अक्साइड कोभिड १९ को भ्याक्सिनमा प्रयोग गरिएको छैन भनेर एसोसियट प्रेस र सीएनएनले समेत तथ्यजाँच गरिसकेका छन्। | दावी नम्बर २ :  भ्याक्सिनमा भएको स्पाइक प्रोटिनले मानव शरीरको रगतमा परिवर्तन ल्याइदिन्छ। यसले प्लेटलेट्स पातलो बनाई रगत पातलो बनाउँछ। त्यस्तै, मुटुको भित्री र बाहिरी भागलाई सुन्नाइदिएर माइकाडाइटिस (Myocarditis) र पेरिकाडाइटिस ( Pericarditis) गराई दिन्छ र हृदयघात हुन्छ। | यो विषयमा तथ्यजाँच गर्नका लागि हामीले स्टानफोर्ड युनिभर्सिटीमा कार्यरत जीवाणु वैज्ञानिक सुदिप खड्कालाई सोध्यौँ। उनका अनुसार, कोरोना भाइरसको संक्रमण हुँदा स्पाइक प्रोटिनसहित सम्पूर्ण भाइरसका तत्व शरीरमा प्रवेश गर्छन्। खोपले सोही स्पाइक प्रोटिनलाई शरीरको प्रतिरक्षा प्रणालीले चिन्ने बनाउँछ। ताकि संक्रमण भएको खण्डमा शरीरले भाइरस चिन्छ र तुरुन्तै निस्तेज पार्छ। | यो विषयमा थप बुझ्नको लागि हामीले विश्व स्वास्थ्य संगठनको वेबसाइटमा  ‘Myocarditis and Covid-19 Vaccines’ की वर्ड राखेर सर्च गर्‍यौँ। | त्यसरी सर्च गर्दा, ‘क्वेश्चन एण्ड आन्सर माइकाडाइटिस एण्ड कोभिड १९ भ्याक्सिन’ शीर्षकको एउटा लेख भेट्यौँ। उक्त लेखमा भ्याक्सिनले भन्दा कोरोना संक्रमणले माइकाडाइटिस र पेरिकाडाइटिस गराउने सम्भावना बढी भएको उल्लेख छ । त्यस्तै, माइकाडाइटिस र पेरिकाडाइटिस गराउने धेरै कारकहरु रहेको, हाल उपलब्ध डेटाले यी दुई बीच सम्भावित सम्बन्ध रहेको देखाएपनि त्यसलाई बुझ्नको लागि थप तथ्यांक आवश्यक रहेको उल्लेख छ। | स्क्रिनसट |  | दावी नम्बर ३ : एमआरएनएले  मानिसहरुको डिएनए बिगारी दिन्छ। | यो विषयमा तथ्यजाँच गर्नका लागि हामीले गुगलमा ‘डज एमआरएन भ्याक्सिन इफेक्ट आवर डिएनए’ लगायत की वर्डहरु राखेर सर्च गर्‍यौँ। | सो क्रममा स्वीस एकेडेमी अफ साइन्सको (फोरम फर जेनेटिक रिसर्च ) वेबसाइटमा प्रकाशित ‘डज द एमआरएनए अफेक्ट आवर जेनेटिक म्याटेरियल’ शीर्षकमा प्रकाशित लेख भेट्यौँ। | उक्त लेखमा एमआरएनएले मानिसको डिएनए बिगारिदिन्छ भन्नुमा कुनै तथ्य नभएको उल्लेख छ। | स्क्रिनसट |  | यो विषयमा थप बुझ्नका लागि हामीले जीवाणु वैज्ञानिक सुदिप खड्कालाई सोधेका थियौँ। उनले एमआरएनएले डिएनए बिगार्छ भन्नु हास्यापद रहेको बताए। “प्राकृतिक रूपमा नै डिएनएबाट एमआरएनए उत्पादन हुन्छ। अनि एमआरएनएबाट प्रोटिन। एमआरएनएले डिएनए बिगार्ने भए कुनै जीवन सम्भव हुने थिएन” खड्काले भने। | यो विषयमा रोयटर्सले पनि फ्याक्टचेक गरिसकेको छ। | दावी नम्बर ४ : कोरोना भ्याक्सिनको पूरा डोज लगाउने खेलाडी छिटो मर्ने गर्दछ। खेलाडीहरु खेल्दाखेल्दै हृदयघात भएर मरेको दृश्यहरु कोरोनाको भ्याक्सिन लगाएपछि अत्यधिक मात्रामा देखिन थालेको छ। | यो विषयमा तथ्यजाँच गर्नका लागि हामीले ‘कोभिड १९ भ्याक्सिन लिंकेज विथ एथलेट’ भनेर गुगलमा सर्च गर्‍यौँ। सो क्रममा ‘नो इभिडेन्स कोभिड १९ भ्याक्सिन्स आर लिंक्ड टू एथलेट कोल्याप्सिङ अर डाइङ्ग’ शीर्षकमा प्रकाशित समाचार फेला पार्‍यौँ। | समाचारमा खेलाडीको मृत्यु र गम्भीर हृदयघातका घटना वृद्धि भएको कुनै प्रमाण नभएको र खोपको प्रभावले खेलाडीमा हृदयघात भएको कुनै प्रमाण नभएको उल्लेख छ। | स्क्रिनसट |  |  | दावी : कोरोनाको खोपले मानव स्वास्थ्यलाई विभिन्न किसिमका घातक असर गर्छ। | दावीकर्ता : जेकी चाप्चा नामक फेसबुक प्रयोगकर्ता। | तथ्यजाँच : भ्रामक सूचना। यी दावी भ्रामक छन्। उनले गरेका दावीमा विभिन्न सञ्चारमाध्यमले तथ्यजाँच गरिसकेका छन्। त्यस्तै, विभिन्न अनुसन्धानमूलक पेपरमा पनि यस्तो दावीलाई भ्रामक ठहराइएको हामीले भेट्यौँ।"
https://nepalfactcheck.org/2024/11/video-from-bangladesh-falsely-linked-to-pokhara/,पोखराको भन्दै भाइरल भएको मसाल जुलुसको भिडियो वास्तवमा बंगलादेशको | के हो दावी? | के हो तथ्य? | तथ्यजाँच,"पोखरामा मसाल जुलुस सहितको आन्दोलन भएको दावी गर्दै एउटा भिडियो सामाजिक सञ्जाल फेसबुकमा भाइरल भइरहेको छ। पूर्व उपप्रधान तथा गृहमन्त्री रवि लामिछाने सहकारी ठगी प्रकरणमा पक्राउ परेपछि पोखरामा हाल राष्ट्रिय स्वतन्त्र पार्टीको अगुवाईमा आन्दोलन भइरहेको पृष्ठभूमिमा फेसबुकमा यो भिडियो भाइरल भएको हो। | तर, हाम्रो तथ्यजाँचमा यो भिडियोले भ्रम फैलाउन खोजेको भेटियो। भिडियो नेपालको नभई बंगलादेशको भएको प्रमाण हामीले भेट्यौँ। | १ हजार ६ सय फलोअर रहेका श्याम खडायत नामका फेसबुक प्रयोगकर्ताले गत अक्टोबर २० (कात्तिक ४ गते)  ‘पोखरामा फेरि जुलुस’ क्याप्सन राख्दै भिडियो अपलोड गरेका छन्। | यो तथ्य जाँच तयार पार्दासम्म ३ लाख ८५ हजार पटक हेरिएको करिब १० सेकेण्ड लामो भिडियोमा मानिसहरु मसाल बालिरहेको देख्न सकिन्छ। | हेर्नुहोस्, स्क्रिनसट |  | हेर्नुहोस्, स्क्रिनरेकर्ड |  | सो भिडियो १ हजार ७ सय पटक सेयर गरिएको छ भने ६ हजार ४ सय जनाले रियाक्ट गरेका छन्। यसले भिडियोको भाइरलपना देखाउँछ। | तथ्यजाँचका लागि सर्वप्रथम हामीले भिडियोको सूक्ष्म अध्ययन गरेर हेर्‍यौँ। भिडियोको सुरुवातमा दायाँतर्फ बङ्गलादेशको राष्ट्रिय झण्डा देखिन्छ। | भिडियोमा देखिएको वाटरमार्कलाई ध्यान दिएर हेर्दा भिडियो सम्पादन गर्ने एप इनसटको लोगो उल्ट्याएर राखे जस्तो देखिन्छ। भाइरल भिडियोमा Ins को उल्टो स्वरुप मात्र देखिएको छ। | यसबाट भिडियोलाई उल्टाएर (फ्लिप गरेर) राखिएको प्रष्ट हुन्छ। |  | बङ्गलादेशको राष्ट्रिय झण्डा समेत देखिएको भिडियो ‘फ्लिप’  गरेर राखिएको पाएपछि हामीले सो भिडियो बङ्गलादेशको हुनसक्ने आँकलन गर्‍यौँ। | गुगल ट्रान्सलेटको सहयोगले बङ्गाली भाषामै बङ्गलादेशमा भएको मसाल जुलुसबारे गुगल सर्च गरेर हेर्दा फेसबुकमा एउटा भिडियो फेला पार्‍यौँ। | सेप्टम्बर २० (असोज ४ गते) मा मिठु दास नामका फेसबुक प्रयोगकर्ताले पोस्ट गरेको भिडियो र पोखरामा मसाल जुलुस भएको दावी गरिएको भाइरल भिडियो केही मिलेको देखियो। दुबै भिडियोमा प्रयोग भएको मसाल र पृष्ठभूमिमा देखिने सेतो पिलरहरु प्रष्ट मिलेको पायौँ। | हेर्नुहोस तुलनात्मक फोटोः |  |  | उक्त पोष्टसँगै बङ्गाली भाषामा लेखिएको स्टाटस अंग्रेजी भाषामा अनुवाद गरी हेर्दा मसाल जुलुस central martyr’s ढाकामा आयोजना भएको उल्लेख गरिएको भेटियो। | गुगल म्यापको सहयोगले ढाकाको सेन्ट्रल सहिद मिनार भन्ने ठाउँ हेर्दा पोखराको भन्दै भाइरल भएको भिडियोमा देखिएका सेता पिलरहरु त्यहाँ रहेको पाइयो। सोही पिलरहरु मिठु दासको फेसबुक पोष्टमा समेत हेर्न सकिन्छ। | हेर्नुहोस गुगल स्ट्रिट भ्यु र भाइरल भिडियोको तुलनात्मक फोटोः |  | हामीले बङ्गलादेशमा भएको मसाल जुलुसबारे थप बुझ्न फेरि एकपटक गुगलमा torch procession in bangladesh जस्ता शब्दहरु राखेर सर्च गरेर हेर्‍यौँ। यसरी सर्च गर्दा बाङ्ला ट्रिब्युन नामक समाचार संस्थाले असोज ४ गते प्रकाशित गरेको एक समाचार फेला पर्‍यो। हामीले गुगल ट्रान्सलेटको मद्धतले पढेको उक्त समाचार अनुसार,  सनातन धर्मावलम्बीले ८ बूँदे माग राख्दै सहिद मिनारदेखि रमना काली मन्दिरसम्म मसाल जुलुस निकालेका थिए। | अतः पोखरामा मसाल जुलुस निकालिएको दावी सहित पोष्ट भएको भिडियो नेपालको नभई बङ्गलादेशको हो। भिडियो फ्लिप गरेर पोखराको भन्ने दावीसहित सामाजिक सञ्जाल फेसबुकमा फैलाइएको हो। | दावीः पोखरामा मसाल जुलुस निकालेको दावी गरिएको भिडियो। | दावीकर्ताः फेसबुक प्रयोगकर्ता श्याम खडायत। | तथ्यजाँचः भ्रामक सूचना। बङ्गलादेशमा सनातन धर्मावलम्बीले गत असोज ४ गते निकालेको मसाल जुलुस नेपालको भन्दै भ्रमित बनाउँदै सामाजिक सञ्जाल फेसबुकमा फैलाइएको हो।"
https://nepalfactcheck.org/2024/11/fact-check-viral-video-falsely-claims-kamal-thapa-chanted-bahun-chhetri-murdabad/,"कमल थापाले ‘बाहुन क्षेत्री मूर्दाबाद’ नारा लगाएका हैनन्, भाइरल भिडियोको तथ्य यस्तो छ | के छ दावी ? | के हो तथ्य? | तथ्यजाँच","राष्ट्रिय प्रजातन्त्र पार्टी नेपाल (राप्रपा नेपाल) का अध्यक्ष कमल थापाले ‘बाहुन, क्षेत्री मूर्दाबाद..’ भन्दै नारा लगाइरहेको ‘भिडियो क्लिप’ सामाजिक सञ्जालमा भाइरल भएको छ। | तर, हाम्रो तथ्यजाँचले यो भिडियो भ्रामक भएको ठहर गरेको छ। उनको भिडियोमा राजु परियारको गीतको अडियो सम्पादन गरी राखिएको हो। | सेप्टेम्बर १८ (असोज २ गते) २९ हजार फलोअर रहेको सिएम खड्का नामक फेसबुक पेजमा ‘होइन के हो यो..’ क्याप्सन राखेर राप्रपाका अध्यक्ष कमल थापाले नारा लगाइरहेको भिडियो पोस्ट भएको छ। | भिडियोमा मञ्चबाट कमल थापाले हात हल्लाउँदै ‘बाहुन क्षेत्री मुर्दाबाद’ भनिरहेको आवाज आइरहेको छ भने मञ्चको अगाडि पट्टी भाषण सुन्नेहरुले पनि उनीसँगै मूर्दाबाद भनिरहेको सुनिन्छ। | कमल थापासँगै नारा लगाउनेको हातमा राप्रपा नेपालको झण्डा देख्न सकिन्छ। | यो तथ्यजाँच गर्दासम्म यो पोस्टमा ४ हजार कमेन्ट र २६ हजारभन्दा बढी रियाक्सन दिइएको छ भने २२ सय पटक सेयर गरिएको छ। यसले यो पोस्टको भाइरलपना प्रष्ट हुन्छ। | हेर्नुहोस् भिडियोको स्क्रिन रेकर्ड |  | कमल थापाले यस्तो नारा लगाएका हुन् कि होइनन् जाँच गर्न हामीले पछिल्लो समय उनी के कस्ता कार्यक्रममा सहभागी भए भन्ने जानकारी खोज्यौँ। | यसका लागि हामीले उनको  आधिकारिक फेसबुक प्रोफाइलमा सर्च गर्‍यौँ। यस क्रममा मार्च १४ मा लाइभ गरिएको  ३७ मिनेट लामो एउटा भिडियो भेट्यौँ। | उक्त भिडियोमा कमल थापाले लगाएको पोशाक, मञ्च र कार्यक्रममा उपस्थित मानिसहरुको भीड ‘बाहुन क्षेत्री मुर्दाबाद..’ भनेर नारा लगाइएको भिडियोसँग मिल्न जान्छ। भिडियो लिंक | तर,थापाले सो भिडियोमा भने ‘बाहुन क्षेत्री मुर्दाबाद…’ भनेर नारा लगाएका छैनन्। | भाषणको सुरुवातमा उनले ‘दुई तीनवटा नाराबाट सुरु गर्न चाहन्छु र त्यसमा साथ दिनलाई यहाँहरुलाई हार्दिक अनुरोध गर्दछु’ भनेका छन् । र, उनले ‘हिन्दु राष्ट्र… भनेर भाषण गर्दा कार्यक्रममा उपस्थित मानिसले ‘कायम गर .. कायम गर..’ भन्दै नारा लगाएका छन्। त्यस्तै, ‘जनता आऊ .. भन्दा ‘राजा ल्याउ…’ जस्ता नारा लगाएका छन्। | हेर्नुहोस, स्क्रिनरेकर्ड | हामीले यो भिडियो पूरै हेर्‍यौँ। तर, कतै पनि उनले भाइरल भिडियोमा जस्तो ‘बाहुन क्षेत्री मूर्दाबाद..’ नारा लगाएका छैनन्। | यो विषयमा खोज्नको लागी हामीले फेसबुकमा ‘बाहुन, क्षेत्री मूर्दाबाद, ‘कीवर्ड’ राखेर सर्च गर्‍यौँ। | यस क्रममा उमान सर्बुजा मगर नामक फेसबुक पेजमा अशुद्ध नेपाली भाषामा ‘बाहुन क्षेत्री मूर्दाबाद भन्ने गीत बजारमा निस्किएछ। यो जातीय द्वन्द्व निस्कने गीत किन निकालेको होला’  स्टाटस राखेर एउटा भिडियो पोस्ट गरेको भेट्यौँ। | भिडियोमा भाइरल भएको कमल थापाले नारा लगाएको भिडियोको आवाजसँगै हुबहु मिल्छ। | हेर्नुहोस, स्क्रिनरेकर्ड | हामीले यो विषयमा गुगलमा थप खोज्यौँ। सो क्रममा अनलाइनखबरमा असार १० गते प्रकाशित ‘‘नेपाली हाम्रो जात’बाट हटाइयो राजु परियारको स्वर र विवादित दृश्य’ नामको समाचार भेट्यौँ। समाचारमा लेखिए अनुसार, गीतमा अहिले ‘बाहुन क्षेत्री मुर्दाबाद’ भनिने नारा लगाइएको दृश्यलाई हटाएर ‘जातिवाद मूर्दावाद’ राखिएको नयाँ संस्करण अपलोड भएको छ। | हेर्नुहोस्,स्क्रिनसट |  |  | अतः “नेपाली हाम्रो जात” भन्ने गीतको डिलिट गर्नुअघिको विवादित अंशको अडियो र कमल थापाले गरेको भाषणको भिडियोमा जोडेर सम्पादन गरी सामाजिक सञ्जाल फेसबुकमा राखिएको पाइयो। | दावी : कमल थापाले ‘बाहुन क्षेत्री मूर्दाबाद’को नारा लगाए। | दावीकर्ता : सिएम खड्का (फेसबुक पेज)। | तथ्यजाँच : भ्रामक सूचना। राप्रपा नेपालको अध्यक्ष कमल थापाले यो भिडियोमा बाहुन क्षेत्री मुर्दाबाद भन्ने नारा लगाएका होइनन्। थापाले हिन्दु राष्ट्र र राजतन्त्रको समर्थनमा लगाएको नाराको भिडियोमा ‘नेपाली हाम्रो जात’ नामक गीतमा प्रयोग गरिएको र हाल हटाइसकिएको नारा मिसाइएको हो।"
https://nepalfactcheck.org/2024/11/saudi-arabia-first-snowfall-al-jawf-desert-weather-fact-check/,"साउदी अरबमा इतिहासमै पहिलो पटक हिउँ परेको होइन, भाइरल फोटो दुई वर्ष पुरानो | के छ दावी ? | तथ्य के हो ? | अहिले के भएको हो त ? | तथ्यजाँच","साउदी अरबको मरुभूमिमा इतिहासमै पहिलो पटक हिउँ परेको दावी गर्दै फोटोसहितका फेसबुक पोस्टहरु सामाजिक सञ्जालमा भाइरल भएको छ। तर, हाम्रो तथ्यजाँचमा फोटो र पोस्ट दुवै भ्रामक रहेको देखियो। भाइरल फोटो दुई वर्ष पुरानो (सन् २०२२ को) हो भने साउदी अरबका विभिन्न क्षेत्रमा यसअघि पनि हिउँ परेको थियो। | ६ लाख ५६ हजार फलोअर्स रहेको शिक्षा नामको फेसबुक पेजमा मंगलबार (नोभेम्बर ५) मा ‘इतिहासमै पहिलोपटक साउदी अरबका मरुभूमिहरूमा हिउँ परेको छ’ क्याप्सन राख्दै एउटा फोटो पोस्ट गरिएको छ। | उक्त फोटोमा केही सवारी साधन देखिन्छन् भने जमिनमा हिउँ परेको जस्तो सेतो देख्न सकिन्छ। | अर्काइभ लिंक। |  | यो तथ्य जाँच गर्दासम्म यो पोस्टमा २ हजार २ सय रिक्याक्सन, १ सय ११ कमेन्ट गरिएको छ भने ४५ पटक सेयर गरिएको छ। | सोही दिन सोही पोस्ट र फोटो ‘एनइबी रिजल्ट एण्ड न्यूज’ नामक फेसबुक पोस्टमा समेत पोस्ट गरिएको छ। | अर्काइभ लिंक |  | यो तथ्यजाँच तयार पार्दासम्म उक्त पोस्टमा २३ सय रिक्याक्सन, ११३ कमेन्ट गरिएको छ भने १५ पटक सेयर गरिएको छ। | साउदी अरबका मरुभूमिहरुमा इतिहासमै पहिलोपटक हिउँ परेको हो त ? | सबैभन्दा पहिले हामीले नेपालमा भाइरल भएको फोटोलाई गुगलमा रिभर्स इमेज सर्च गर्‍यौँ। यस क्रममा २०२२ जनवरी २० मा सीएनएनमा प्रकाशित ‘रेयर स्नो एण्ड हिलस्टोर्म कभर साउदी डिजर्ट’ शीर्षकको समाचार फेला पार्‍यौँ। |  |  | सीएनएनमा प्रकाशित समाचार अनुसार, शिक्षा र एनइबी रिजल्ट एण्ड न्यूजले राखेको भाइरल फोटो भर्खरैको नभएर दुई वर्ष अघि साउदी फोटोग्राफर ‌ओसामा अल हर्बीले खिचेका हुन्। | त्यतिबेला साउदी अरेबको बादर (badr) मरुभूमि क्षेत्रमा हिउँ देखिएको थियो। | हामीले ‘स्नोफल इन साउदी अरब, स्नोफल सिन इन साउदी अरब, स्नोफल रेकर्ड इन साउदी अरब’ लगायतका कीवर्डहरु राखेर गुगलमा सर्च गर्‍यौँ। | यस क्रममा द साउदी प्रेस एजेन्सीले ‘स्नो कभर्स अल लज माउन्टेन्स फर सेकेण्ड टाइम इन फ्रेबुअरी’ शीर्षकमा  २०२४ फेब्रुअरी १७ मा अल लज क्षेत्रमा दोस्रो पटक हिउँ देखिएको समाचार प्रकाशित गरेको भेट्यौँ । | त्यसैले भाइरल पोस्टहरुमा दावी गरिए जस्तो साउदी अरबमा पहिलो पटक हिउँ परेको होइन। | वातावरणसम्बन्धी विषयमा बढी ध्यान दिने भारतीय मिडिया ‘डाउन टू अर्थ’को अंग्रेजी अनलाइन संस्करणमा ‘साउदी अरबिया गेट्स विन्टर सरप्राइज : अल जौफ रिजन कभर्ड इन स्नो फर फस्ट टाइम’ शीर्षकको समाचार हामीले हेर्‍यौँ। | समाचार अनुसार, साउदी अरबमा इतिहासमा पहिलो पटक हिउँ परेको नभएर त्यहाँको अल जौफ क्षेत्रमा भने इतिहासमा पहिलो पटक हिउँ परेको रेकर्ड भएको हो। साउदी अरबका अन्य क्षेत्रमा यो भन्दा अघि पटक-पटक हिउँ परिसकेको छ। | हेर्नुस्, स्क्रिनसट |  | त्यस्तै, दि इकोनोमिस्ट टाइम्सले पनि साउदी अरबको अल जौफ क्षेत्रमा इतिहासमा पहिलो पटक हिउँ परेको रेकर्ड भएको लेखेको छ। | हेर्नुस्, स्क्रिनसट। |  |  | दावी : साउदी अरबका मरुभूमिमा इतिहासमा पहिलो पटक हिउँ देखिएको। | दावीकर्ता : शिक्षा र एनइबी रिजल्ट एण्ड न्यूज नामका फेसबुक पेज। | तथ्यजाँच : भ्रामक सूचना। साउदी अरबमा इतिहासमै पहिलो पटक हिउँ परेको होइन। यसअघि पनि साउदी अरबका विभिन्न क्षेत्रमा हिउँ परिसकेको छ। अहिले साउदी अरबको अल जौफ क्षेत्रमा इतिहासमा पहिलो पटक हिउँ परेको हो। त्यस्तै, शिक्षा र एनइबी रिजल्ट एण्ड न्यूज फेसबुक पेजले पोस्ट गरेको फोटो पनि अल जौफ क्षेत्रको नभएर बादर क्षेत्रको दुई वर्षअघिको हो। त्यसैले, साउदी अरबका मरुभूमिमा इतिहासमा पहिलो पटक हिउँ परेको दावी भ्रामक हो। | "
https://nepalfactcheck.org/2024/11/viral-video-claiming-recent-increase-in-polygamous-marriage-in-nepal-is-false/,दोस्रो विवाहको संख्या बढेको र सुदूरपश्चिममा सर्वाधिक रहेको दाबी गलत | के हो दावी? | के हो तथ्य? | के सुदूरपश्चिममा बहुविवाहको संख्या सर्वाधिक छ? | तथ्यजाँच,"नेपालमा घरमा श्रीमती हुँदाहुँदै सुटुक्क दोस्रो विवाह गर्नेको संख्या पछिल्लो समय बढेको र सुदुरपश्चिम प्रदेशमा यस्तो संख्या सर्वाधिक रहेको दावी गरिएको एउटा भिडियो फेसबुकमा भाइरल भएको छ। यो भिडियो ८४ लाखभन्दा बढी पटक हेरिएको छ। तर, हाम्रो तथ्यजाँचमा यो दावी गलत देखियो। पछिल्लो तीन वर्षमा बहुविवाहको मुद्दा र उजुरी संख्या घट्दै गएको नेपाल प्रहरीको तथ्याङ्कले देखाएको छ। तथ्याङ्कले सुदूरपश्चिम प्रदेशमा होइन, बागमतीमा बढी मुद्दा र उजुरी देखाउँछ। | ६ लाखभन्दा बढी फलोअर्स तथा साढे १ लाखभन्दा बढी लाइक रहेको ‘ग्यालेक्सीखबर टिभी’ नामक फेसबुक पेजले गएको असोज २९ गते एउटा भिडियो अपलोड गरेको छ। | समाचार शैलीमा राखिएको छोटो भिडियोमा दावी गरिएको छ,  “नेपालमा सुटुक्क दोस्रो विहे गर्नेको संख्या पछिल्लो समय बढ्न थालेको छ, घरमा श्रीमती हुँदाहुँदै अर्को बिहे गर्नेमा सुदूरपश्चिम अगाडि देखिएको हो।” | यो तथ्यजाँच तयार पार्दासम्म  १ लाख ९१ हजार वटा लाइक भएको यो भिडियो २ हजार २ सय पटक सेयर भइसकेको छ भने २ हजार ३ सय वटा कमेन्ट छन्, जसले भिडियो धेरै भाइरल भइसकेको देखाउँछ। | हेर्नुहोस् स्क्रिनरेकर्ड- | यो भिडियोले मुख्यतः दुई वटा दावी गरेको छ- | १) सुटुक्क दोस्रो विवाह (बहुविवाह) गर्नेको संख्या पछिल्लो समय बढेको। | २) सुदूरपश्चिम प्रदेश दोस्रो विवाहको मामिलामा अगाडि रहेको। | बहुविवाह सरकार वादी हुने मुद्दा हो। अर्थात् यस्तो मुद्दामा नेपाल प्रहरीले उजुरी लिई अनुसन्धान गरी सरकारी वकिलको कार्यालयमार्फत्  जिल्ला अदालतमा मुद्दा दायर गर्छ। | नेपाल प्रहरीले वर्षेनी लैङ्गिक हिंसाको वार्षिक तथ्यपत्र (फ्याक्टसिट) प्रकाशन गर्ने गर्छ। यस्तो तथ्यपत्रमा नेपालभरी भएका बहुविवाहसहितका विभिन्न लैङ्गिक हिंसाको तथ्याङ्क (मुद्दा दर्ता र उजुरी संख्या) हुन्छ। | यो दावीको तथ्य जाँच गर्न हामीले नेपाल प्रहरीले आफ्नो वेबसाइटमा राखेको पछिल्लो तीन आर्थिक वर्ष  २०७७/७८, २०७८/७९, र २०७९/८० को तथ्याङ्क हेर्‍यौँ। ती फ्याक्टसिटहरुमा रहेको बहुविवाहको मात्र मुद्दा दर्ता र उजुरी संख्यालाई अलग्गै राख्यौँ। यसरी हेर्दा पछिल्लो तीन वर्षमा बहुविवाहसम्बन्धी मुद्दा र उजुरी संख्या घट्दो क्रममा रहेको देखिन्छ। | हेर्नुहोस नेपाल प्रहरीको तथ्यपत्रको आधारमा तयार पारिएको ग्राफिक्स | तथ्याङ्क अनुसार आर्थिक वर्ष २०७७/७८ मा ८५२ मुद्दा र उजुरी रहेकोमा त्यसपछिको वर्ष २०७८/७९ मा घटेर ८०९ भएको छ भने २०७९/८० मा अझ घटेर ७२३ पुगेको छ। | अतः नेपालमा सुटुक्क दोस्रो विवाह अर्थात बहुविवाह गर्नेको संख्या बढेको होइन, बरु बहुविवाह सम्बन्धी मुद्दाको संख्या वर्षेनी घट्दो क्रममा छ। | भिडियोमा अर्को दावी छ- दोस्रो विवाह गर्नेको संख्या सुदूरपश्चिममा धेरै छ। तर नेपाल प्रहरीको पछिल्लो तीन वर्षको तथ्याङ्क हेर्दा सुदूर पश्चिममा नभई बागमती प्रदेशमा बहुविवाहको मुद्दाको संख्या धेरै देखिन्छ। | नेपाल प्रहरीले तयार पारेको तथ्यपत्रमा बागमती प्रदेश र काठमाडौं उपत्यकाको तथ्याङ्क फरक फरक जनाएर राखेकोमा हामीले सो तथ्याङ्कलाई समेत जोडेर यहाँ प्रस्तुत गरेका छौं। | हेर्नुहोस नेपाल प्रहरीको तथ्यपत्रको आधारमा तयार पारिएको ग्राफिक्स  (तीन वटा आर्थिक वर्षको संख्या जोडिएको) |  | यो तथ्याङ्क अनुसार कोशी, मधेश, बागमती र लुम्बिनी प्रदेशमा बहुविवाहका मुद्दा र उजुरीको संख्या सुदूरपश्चिम प्रदेशभन्दा बढी छ। | दावीः नेपालमा सुटुक्क दोस्रो बिहे गर्नेको संख्या पछिल्लो समय बढ्न थालेको र घरमा श्रीमती हुँदा हुँदै अर्को बिहे गर्नेमा सुदूरपश्चिम अगाडि देखिएको। | दावीकर्ताः ग्यालेक्सी खबर टिभी फेसबुक पेज। | तथ्यजाँचः मिथ्या सूचना। नेपाल प्रहरीको तथ्यपत्र हेर्दा नेपालमा बहुविवाहको मुद्दा संख्या पछिल्लो तीन वर्षमा घट्दो क्रममा छ भने मुद्दा संख्या पनि सुदूरपश्चिम प्रदेशमा नभई बागमती प्रदेशमा बढी देखिन्छ। | "
https://nepalfactcheck.org/2024/11/ai-incubation/,बच्चा जन्माउन बाबुआमा नै नचाहिने गरी ‘एडब्ल्यु’को युग आउन लागेको? भाइरल भिडियो यसकारण गलत | के हो दावी? | के हो तथ्य? | तथ्यजाँचः,"बालबच्चा जन्माउन र हुर्काउन आमा-बाबु नै नचाहिने गरी कृत्रिम गर्भ (artificial womb) अर्थात् एडब्ल्युको युग आउन लागेको दाबी गर्दै सामाजिक सञ्जालमा एउटा भिडियो भाइरल भएको छ। भाइरल भिडियोमा जापान, बुल्गेरिया, र दक्षिण कोरियाले मिलेर ५ बिलियन डलरको लगानीमा कृत्रिम गर्भाधान गराउन सकिने उद्योगको स्थापना गरिएको दाबी गरिएको छ। | तर, हाम्रो तथ्यजाँचले उक्त भिडियो मिथ्या सूचना भएको ठहर गरेको छ। युट्युबमा राखिएको एक काल्पनिक भिडियोमा एआईबाट तयार पारिएको अडियो राखेर फेसबुकमा फैलाइएको हो। | फेसबुक प्रयोगकर्ता जीवा लामिछानेले अक्टोबर ३१ मा पोस्ट गरेको भिडियोमा तीन देशको संयुक्त लगानीमा कृत्रिम गर्भाधान गराउन सकिने उद्योगको स्थापना भइसकेको दावी गरिएको छ। | भिडियोमा कृत्रिम गर्भाधान गर्न सक्ने साना-साना गर्भाशयहरू बनाइएको देख्न सकिन्छ। यो उद्योगमा ७५ वटा प्रयोगशालाहरू छन्, प्रत्येकमा ४ सय वटा कृत्रिम गर्भाशय छन्, र प्रति वर्ष ३० हजार शिशु उत्पादन गर्न सकिने दाबी भिडियोमा बोल्नेले अङ्ग्रेजी भाषामा गरिरहेको सुन्न सकिन्छ। | “कुनै पनि मानवीय हस्तक्षेप बिना एआई र नवीकरणीय ऊर्जाको मद्दतले स्वतः यो सञ्चालन हुनसक्छ,” भिडियोमा भनिएको छ। | हेर्नुस् स्क्रिनरेकर्ड- |  | नेपाली उद्यमी, साहित्यकार एवम् गैर आवासीय नेपाली सङ्गठनको अन्तर्राष्ट्रिय समन्वय परिषदका पूर्व अध्यक्ष लामिछानेले सोही फेसबुक पोस्टको कमेन्टमा “प्राकृतिक रूपमा जन्मिने हामीहरू अन्तिम पुस्ता हुनसक्छौँ” भन्ने चिन्ता समेत व्यक्त गरेका छन्। | यो तथ्यजाँच तयार पार्दा सम्म ४६१ वटा रियाक्सन रहेको उक्त भिडियो १ लाख २१ हजार पटक हेरिएको छ भने ७ सय २५ पटक सेयर गरिएको छ। |  | हामीले कृत्रिम गर्भाधान गराउन सकिने सुविधा भएको यस्तो उद्योगबारे थप जानकारीका लागि विश्वसनीय मिडियामा प्रकाशित समाचारहरू छन् कि भनी खोज्यौँ। | तर केही पनि भेटिएन। | भिडियोका दृश्य र आवाज प्राकृतिक नलागेपछि हामीले सो भिडियो Truemedia मा अपलोड गरेर जाँच गर्‍यौँ। त्यसमा भिडियो म्यानिपुलेसन गरिएको पर्याप्त प्रमाण रहेको नतिजा देखियो। |  |  | त्यस्तै, यसको एआई जेनेरेटेड अडियो डिटेक्टर र भ्वाइस एन्टी स्पूफिङले शतप्रतिशत विश्वासका साथ अडियो एआईमार्फत बनाइएको ठोकुवा गर्‍यो। | हेर्नुहोस् परीक्षणको परिणाम |  | यसपछि हामीले अन्य तथ्यजाँच संस्थाले पनि सो भिडियोको तथ्यजाँच गरेको छ कि छैन भनी  फ्याक्ट चेक एक्सप्लोररमा artificial womb कीवर्ड राखी खोज्यौँ। | समाचार एजेन्सी एपी र  एएफपी  लगायत अन्य विभिन्न संस्थाले पनि यसबारे तथ्य जाँच गरिसकेका रहेछन्। | भाइरल भएको भिडियोमा देखिएका दृश्यहरु फिल्म निर्माता हसिम अल घाइलीले आफ्नो युट्युब च्यानलमा ९ डिसेम्बर २०२२ (२०७९ मंसिर २३ गते) राखेको भिडियोबाट लिइएको हो।  हेर्नुस् उनले राखेको ओरिजिनल भिडियो- |  | एपीले तयार पारेको तथ्यजाँचमा भिडियो बनाउने अल घाइलीसित इमेल संवादको विवरण पनि राखिएको छ। घाइलीले एक्टोलाइफ नाम गरिएको यो ठाउँ ‘वास्तविक नभएको र भिडियोको उद्देश्य विज्ञान र प्रजनन प्रविधि कति अघि बढेको छ भन्ने देखाउनु र यसप्रकारको प्रविधिबारे छलफल सुरु गर्नु हो’ भनेका छन्। | यो विषयमा अन्य तथ्यजाँच संस्थाहरुले पनि तथ्यजाँच गरेका छन्, जुन यहाँ, यहाँ, र यहाँ हेर्न सकिन्छ। | यसरी नेपालमा भाइरल भएको यो भिडियो घाइलीले तयार पारेको एनिमेटेड भिडियोमा एआईमार्फत् नयाँ अडियो राखी फैलाइएको स्पष्ट हुन्छ। | दावी : कृत्रिम गर्भधारण गराउन सकिने सुविधा भएको उद्योग स्थापना भइसकेको। | दावीकर्ता : फेसबुक प्रयोगकर्ता जीवा लामिछाने। | तथ्यजाँच : मिथ्या सूचना। भिडियोमा दाबी गरिएजस्तो जापान, बुल्गेरिया, र दक्षिण कोरिया मिलेर ५ बिलियन डलरको लगानीमा कृत्रिम गर्भाधान गराउन सकिने उद्योग स्थापना भइसकेको छैन। यस्तो प्रविधिबारे बनेको काल्पनिक एनिमेटेड भिडियो फिल्म निर्माता हसिम अल घाइलीले आफ्नो युट्युबमा राखेका थिए। त्यही भिडियोमा एआई जेनेरेटेड काल्पनिक अडियो राखिएको भिडियो अहिले भाइरल भएको हो। | "
https://nepalfactcheck.org/2024/10/nepali-congress-flag-in-maoist-rally/,माओवादीको जुलुसमा नेपाली कांग्रेसको झण्डा कसरी? भाइरल फोटोको तथ्य यस्तो | के हो दावी? | के हो तथ्य? | तथ्यजाँच,नेकपा माओवादी केन्द्रले काठमाडौँमा गत कात्तिक १० गते आयोजना गरेको खबरदारी सभामा नेपाली कांग्रेसको झण्डा समेत देखिएको दावी सहित एक फोटो सामाजिक सञ्जालमा फैलिएको छ। फोटोमा हसिया हथौडा अंकित झण्डासँगै नेपालको राष्ट्रिय झण्डाहरु समेत देखिन्छन भने गोलो घेरा लगाइएको ठाउँमा नेपाली कांग्रेसको झण्डा देख्न सकिन्छ। | तर हाम्रो तथ्यजाँचमा उक्त फोटो भ्रामक भएको पाइएको छ। नेपाली कांग्रेसको झण्डा फोटोमा सम्पादन गरेर राखिएको हो। | आफूलाई पूर्व राष्ट्रिय खेलाडीको रुपमा चिनाएका ५५ हजार फलोअर रहेका विकास शाही नामका फेसबुक प्रयोगकर्ताले कात्तिक १० गते एक फोटो पोस्ट गरेका हुन्। | ‘यो काम पनि जीबी राईको हुनु पर्छ’ लेखिएको स्टायटससँगै पोस्ट गरिएको फोटोमा नेकपा माओवादी केन्द्रले आयोजना गरेको खबरदारी जुलुसमा नेपाली कांग्रेसको झण्डा प्रयोग गरेको देखिएको हो। | यो तथ्यजाँच तयार पार्दा सम्म ५८९ वटा लाइक भएको यो पोस्ट १२ पटक सेयर गरिएको छ। | हेर्नुहोस् स्क्रिनसट |  | हामीले यो फोटोको तथ्यजाँच गर्न कात्तिक १० गते आयोजना गरिएको खबरदारी जुलुसका फोटोहरु विभिन्न मिडिया तथा सामाजिक सञ्जालमा हेर्‍यौँ। सामाजिक सञ्जालमा फोटोहरु खोजी हेर्दा दावी गरिएको जस्तै देखिने एक फोटो हामीले फेला पार्‍यौँ। | चेत बोलाखे नामक फेसबुक प्रयोगकर्ताले राखेको फोटो र नेपाली कांग्रेसको झण्डा प्रयोग भएको भन्ने दावी सहित फैलिएको फोटो हामीले एकै ठाउँमा राखेर हेर्‍यौँ। | हेर्नुहोस तुलनात्मक फोटोः |  | एकै ठाउँमा राखेर तुलनात्मक अध्ययन गरेर हेर्दा फोटो क्रप (केही काटेर राखिएको) तथा डिजिटल रुपमा सम्पादन गरेर नेपाली कांग्रेसको झण्डा राखेको देखिन्छ। | अतः नेकपा माओवादी केन्द्रले आयोजना गरेको खबरदारी जुलुसमा नेपाली कांग्रेसको झण्डा प्रयोग भएको होइन। डिजिटल रुपमा फोटो सम्पादन गरेर सामाजिक सञ्जालमा राखिएको हो। |  |  | दावी : नेकपा माओवादी केन्द्रले आयोजना गरेको खबरदारी जुलुसमा नेपाली कांग्रेसको झण्डा प्रयोग भएको। | दावीकर्ता : विकास शाही फेसबुक पेज | तथ्यजाँच : भ्रामक सूचना। जुलुसको फोटोमा डिजिटल सम्पादन गरेर नेपाली कांग्रेसको झण्डा जोडिएको हो।
https://nepalfactcheck.org/2024/10/fact-check-nic-asia-bank-about-balance-check/,एनआइसी एसिया बैङ्कको नाममा भएको नक्कली म्यासेजको वास्तविकता | के हो दावी? | के हो तथ्य? | तथ्यजाँच,"एनआइसी एसिया बैङ्कबाट आएको म्यासेज भएको दावी गर्दै एउटा स्क्रिनसट सामाजिक सञ्जालमा भाइरल भइरहेको छ। उक्त म्यासेजमा पटक-पटक ब्यालेन्स चेक गरिरहेकाले बैङ्कप्रति विश्वास नभए आफ्नो खातामा भएको रकम निकाल्न निर्देशन दिइएको देखिन्छ। | तर हाम्रो तथ्यजाँचमा उक्त स्क्रिनसट मिथ्या सूचना भएको पाइएको छ। यस्तो स्क्रिनसट जो कोहीले आफूले चाहे अनुसार बनाउन सक्ने वेबसाइटहरु इन्टरनेटमा पाइन्छन्। | गत असोज १८ गते विभिन्न सामाजिक सञ्जाल प्रयोगकर्ताले एक स्क्रिनसट सेयर गरेका हुन्। स्क्रिनसटमा एनआइसी एसिया बैङ्कको नाम राखी अङ्ग्रेजीमा “तपाईं प्रत्येक ३० मिनेटमा ब्यालेन्स चेक गर्दै हुनुहुन्छ, हामीमाथि विश्वास नभए आफ्नो खातामा रहेको २९ रुपैयाँ ८० पैसा निकाल्नुहोस्”  म्यासेज गरेको देख्न सकिन्छ। उक्त स्क्रिनसट सबैजसो सामाजिक सञ्जालमा भाइरल भएको हो। |  | त्यसैगरी नाज इन्टरटेनमेन्ट नामको फेसबुक पेजले राखेको यही स्क्रिनसट यो तथ्य जाँच तयार पार्दासम्म ७५८ पटक सेयर भएको छ भने ३५ सय वटा रियाक्सन र ८६ कमेन्ट देखिन्छ। | सुजन पन्थ नामक सामाजिक सञ्जाल टिकटक प्रयोगकर्ताले अपलोड गरेको स्क्रिनसट सहितको भिडियो १ लाख ७ हजार भन्दा बढी पटक हेरिएको छ। यो तथ्यजाँच तयार गर्दा सम्म ९२९ जनाले लाइक गरेको उक्त भिडियो ५०३ पटक शेयर गरिएको हो। | हेर्नुहोस टिकटकमा प्रसारित भिडियोको स्क्रिनसट |  | सोही स्क्रिनसट अन्य सामाजिक सञ्जालमा समेत राखिएको यहाँ र  यहाँ हेर्न सकिन्छ। | हामीले म्यासेजको स्क्रिनसटबारे थप बुझ्न एनआइसी एसिया बैङ्कलाई इमेलमा सोध्यौँ। जवाफमा यस्तो कुनै पनि म्यासेज नपठाएको बैङ्ककी इमेज, एक्सपेरियन्स म्यानेजमेन्ट एण्ड इन्फोर्समेन्ट अधिकृत दृष्टि गिरीले बताइन्। | हेर्नुहोस् बैङ्कका तर्फबाट आएको जवाफ |  | बैङ्कले म्यासेज नपठाएको जानकारी पठाएपछि हामीले उक्त स्क्रिनसटको सूक्ष्म अध्ययन गरेर हेर्‍यौँ। सो स्क्रिनसट पूरै मोबाइल स्क्रिनको नभई केही भाग मात्र काटेर राखिएको हामीले पायौं। र, यस्तो स्क्रिनसट फेक स्क्रिनसट क्रिएटरमार्फत् बनाइएको हुन सक्ने हामीलाई लाग्यो। | हामीले पनि इन्टरनेटमा उपलब्ध निःशुल्क वेबसाइटबाट यस्तै एउटा स्क्रिनसट बनाउने प्रयास गर्‍यौँ। र, हामीले भाइरल भएकै जस्तो स्क्रिनसट बनाउन सफल पनि भयौँ। | हेर्नुहोस् हामीले फेक स्क्रिनसट क्रिएटर प्रयोग गरेर बनाएको स्क्रिनसट- |  |  | अतः पटक पटक ब्यालेन्स चेक गरिरहेकाले बैङ्कप्रति विश्वास नभए आफ्नो खातामा भएको रकम निकाल्न निर्देशन दिइएको म्यासेजको स्क्रिनसट मिथ्या हो। | दावीः एनआइसी एसिया बैङ्कले आफ्ना ग्राहकलाई आफूमाथि विश्वास नभए रकम निकाल्न पठाएको म्यासेज। | दावीकर्ताः सामाजिक सञ्जाल प्रयोगकर्ताहरु। | तथ्यजाँचः मिथ्या सूचना। यस्तो खालको स्क्रिनसट फेक स्क्रिनसट क्रियटरमार्फत् बनाउन सकिन्छ। यो बैङ्कले आफ्ना ग्राहकलाई गरेको वास्तविक मेसेज नभएर हाँसोठट्टाका लागि बनाइएको जस्तो देखिने नक्कली मेसेज हो।"
https://nepalfactcheck.org/2024/10/gaur-office-assistant-operation-claim-fact-check/,"फेसबुकमा अफवाह: कार्यालय सहयोगीले अपरेसन गरेको भन्दै पोस्ट भाइरल, तर तथ्य के हो? | के छ दावी ? | तथ्य के हो ? | तथ्यजाँच","प्रादेशिक अस्पताल गौरमा कार्यालय सहयोगीले बिरामीको अपरेसन गरेको दाबी गर्दै भाइरल भएको पोस्टले सामाजिक सञ्जालमा चर्चा पाएको छ। तर, हाम्रो तथ्यजाँचमा यो दावी मिथ्या रहेको देखिएको छ। | करिब ५० हजार सदस्य भएको कलैया बारा नेपाल नाामको फेसबुक ग्रुपमा मुकेशचन्द्र कुशवाहा नाम गरेका एक व्यक्तिले अपरेसन थियटरमा गाउन लगाएर बिरामीको अपरेसन गरिरहेको जस्तो देखिने तीन वटा फोटो पोस्ट गर्दै ‘प्रादेशिक अस्पताल गौरमा कार्यालय सहयोगी जमारुल हक (#पिउन ) ले अपरेसन गर्दै गरेको फोटो सार्वजनिक भएको छ’ भन्ने क्याप्सन राखेका छन्। | यो तथ्यजाँच गर्दासम्म उक्त पोस्टमा २१ कमेन्ट १२ पटक सेयर र २६० वटा रियाक्सन छ। अर्काइभ लिंक | हेर्नुस् स्क्रिनसट |  | के कार्यालय सहयोगीले अपरेसन गरेको हो त ? | यो विषयको तथ्यजाँच गर्न हामीले प्रादेशिक अस्पताल गौरका मेडिकल सुपरिटेन्डेन्ट डा.मुरारी ठाकुरलाई सम्पर्क गर्‍यौँ। कार्यलय सहयोगी जमारुल हकले अपरेशन थियटरमा अपरेसन गर्ने क्रममा बिरामीको खुट्टाहरु समाइदिने, अपरेसन गर्ने उपकरणहरु निर्मलीकरण गर्ने काम गर्ने बताए। | कुनै एक बिरामीको हड्डीको अपरेसन गर्दा खुट्टा समाएको फोटोलाई कसैले गलत नियतले भाइरल गराएको उनको भनाइ थियो। | “कार्यालय सहयोगीसँग अपरेसन गर्ने सीप, योग्यता र अथोरिटी हुँदैन, उहाँले अपरेसन गर्दा सहयोग गर्नुभएको फोटो कसैले भाइरल गराइदियो,” मेडिकल सुपरिटेन्डेन्ट डा. ठाकुरले थपे, “अपरेसन गर्ने अर्थोपेडिक्स सर्जन डा. विक्रान्त मेहता त्यही फोटोमा हुनुहुन्छ, अपरेसन उहाँले नै गर्नुभएको हो।” |  | बीचमा उभिएका अर्थोपेडिक्स सर्जन डा. विक्रान्त मेहता हुन्। पहेँलो घेरा लगाइएका कार्यालय सहयोगीले अपरेसन गरेको भन्दै सामाजिक सञ्जालमा फोटो भाइरल गरिएको हो। | यो विषयमा थप बुझ्नको लागी हामीले अर्थोपेडिक्स सर्जन डा. विक्रान्त मेहतालाई पनि सम्पर्क गर्‍यौँ। | उनले प्रादेशिक अस्पताल गौरमा आफूमात्र अर्थोपेडिक्स सर्जन रहेको र अर्थोपेडिक्स सम्बन्धी सबै अपरेसन आफूले गर्ने बताए। | कार्यालय सहयोगीले अपरेशनको क्रममा बिरामीको खुट्टा समाउने लगायत अन्य सहयोग गर्ने उनको भनाइ थियो। | “कार्यालय सहयोगीले अपरेसन गर्न सक्दैन र कुनै अस्पतालले दिँदैन भन्ने सामान्य कुरा नबुझेर गलत मनसायले फोटो भाइरल गराइयो,” डा. मेहताले भने। | दावी :  प्रादेशिक अस्पताल गौरमा कार्यालय सहयोगीले बिरामीको अपरेसन गरे। | दावीकर्ता : कलैया बारा नामक फेसबुक ग्रुप। | तथ्यजाँच : मिथ्या सूचना । प्रादेशिक अस्पताल गौरका सुपरिटेन्डेन्ट डा. मुरारी ठाकुरका अनुसार उक्त अपरेसन डा. विक्रान्त मेहताले गरेका हुन्। भाइरल भएको फोटोमा पनि डा. मेहता देखिन्छन्। बिरामीको अपरेसन जटिल प्राविधिक विषय हो,  कार्यालय सहयोगीले त्यस्तो गर्न नसक्ने र अस्पतालले पनि त्यस्तो अनुमति दिने देखिन्न।"
https://nepalfactcheck.org/2024/10/pakistan_flood_linked_to_nepal/,नेपालको भन्दै भाइरल भिडियो वास्तवमा पाकिस्तानको | के हो दावी? | के हो तथ्य? | तथ्यजाँच,"सामाजिक सञ्जालमा नेपालको बाढी पहिरो दावी गरिएका फोटो तथा भिडियोहरु भाइरल भइरहेका छन्। यस्तै एउटा भिडियो टिकटकमा भाइरल भएको छ जसलाई ३७ हजार ८ सय पटक हेरिएको छ। | तर, हाम्रो तथ्यजाँचमा भने उक्त भिडियो भ्रामक दावीका साथ फैलाइएको पाइयो। भिडियो नेपालको नभई पाकिस्तानको हो। | टिकटकमा गत असोज १२ गते ह्वाइटपान्डा (@hamalhirdesh) नामको प्रयोगकर्ताले राखेको भिडियोमा घना बस्तीमा नदीको उच्च बहावका कारण बाढी आएको देख्न सकिन्छ। प्रयोगकर्ताले भिडियोमै नेपाल लेखेका छन् भने विवरणमा “नेपालको अवस्था यस्तो भइसक्यो” लेखेका छन्। | यो तथ्यजाँच तयार पार्दासम्म ५ सय ५३ वटा लाइक रहेको उक्त भिडियो २०३ पटक सेयर भइसकेको छ। | हेर्नुहोस् स्क्रिनरेकर्ड – | भिडियोको तथ्य पत्ता लगाउन हामीले त्यसमा देखिने दृश्यहरुको सूक्ष्म अध्ययन गर्‍यौँ। भिडियोको अन्तिममा Proud to be Muslim @ptbm_786 Pinterest  लेखिएको थियो, सो शब्दहरु पिन्ट्रेस्ट नामक सामाजिक सञ्जालमा सर्च गरेर हेर्दा @ptbm_786  नामक ह्याण्डल भेटियो। उक्त ह्याण्डलले पोष्ट गरेका भिडियोहरु हेर्दै जाँदा पाकिस्तानको बाढी उल्लेख गरेर राखिएको एक भिडियो फेला पार्‍यौँ। | @ptbm_786 ले पोष्ट गरेको भिडियो र नेपालको बाढी भन्ने दावी गरिएको भिडियो हुबहु मिलेको पाइयो। भिडियो पोष्ट गर्ने व्यक्तिले त्यहीँबाट डाउनलोड गरेर पुनः अपलोड गरेको देखिन्छ। | हेर्नुहोस स्क्रिनसट |  | यो भिडियोमा पाकिस्तानको बाढी उल्लेख गरिएकाले हामीले थप खोज्यौँ।  भिडियोका केही अंश स्क्रिनसट गर्दै विभिन्न सर्च इन्जिनमा रिभर्स इमेज सर्च गरेर हेर्‍यौँ। यस क्रममा बजफिड न्युज नामक समाचार संस्थाले सन् २०२२ अगस्त २७ मा प्रकाशित गरेको एक रिपोर्ट फेला पार्‍यौँ। | उक्त रिपोर्टमा इम्बेड गरेर राखिएका भिडियोहरुमध्ये सिजे वार्लेम्यान नामक ट्विटर (अहिले एक्स भनेर चिनिने) प्रयोगकर्ताले राखेको एक भिडियो र नेपालको भन्दै टिकटकमा भाइरल भएको भिडियो एकै भएको हामीले पायौं। | वार्लेम्यानका अनुसार उक्त भिडियो पाकिस्तानको मलाकन्द डिभिजनको भिडियो हो। | हेर्नुहोस् स्क्रिनसट – |  | अतः नेपालमा आएको बाढीको भन्दै दाबी गरिएको भिडियो नेपालको नभई पाकिस्तानको हो। | दावीः नेपालमा आएको बाढी भन्ने दावी सहितको भिडियो। | दावीकर्ताः सामाजिक सञ्जाल टिकटक प्रयोगकर्ता। | तथ्यजाँचः भ्रामक सूचना। सामाजिक सञ्जालमा सन् २०२२ मा पनि भाइरल भएको उक्त भिडियो नेपालको नभई पाकिस्तान को हो। | "
https://nepalfactcheck.org/2024/10/misleading_landslide_factcheck/,काठमाडौँको भन्दै भाइरल भिडियो वास्तवमा जापानको | के हो दावी? | के हो तथ्य? | तथ्यजाँच,"असोज १२ गतेदेखिको अविरल वर्षापछि सामाजिक सञ्जाल टिकटकमा एउटा भिडियो भाइरल भएको छ जसमा बाढी र पहिरोको विध्वंस देख्न सकिन्छ। | तर हाम्रो तथ्यजाँचमा यो भिडियो नेपालको नभई जापानको भएको पायौँ। |  | गत असोज १३ गते सामाजिक सञ्जाल टिकटकमा श्री ५ सरकार (बिष्ट काजी) नामक प्रयोगकर्ताले  “काठमाडौं को हालत बनाऊ अझ भिर पाखामा घर” लेखिएको एउटा भिडियो पोस्ट गरे। भिडियोमा लेदो सहितको पहिरोले एक गाडी समेत बगाउँदै लगेको देख्न सकिन्छ। | यो तथ्यजाँच तयार पार्दासम्म १९ हजार २०० वटा लाइक भएको भिडियो २ हजार ७ सय ८१ पटक शेयर गरिएको छ। | हेर्नुहोस स्क्रिनसट |  | उक्त भिडियो अन्य सामाजिक सञ्जालमा समेत सोही दावी सहित पोष्ट गरेको यहाँ, यहाँ, र यहाँ हेर्न सकिन्छ, | हामीले भिडियो नेपालकै हो कि हैन यकिन गर्न भिडियोको स्क्रिनसट लिएर रिभर्स इमेज सर्च गरेर हेर्‍यौँ। त्यस क्रममा हामीले सीएनएनले टर्किस भाषामा प्रकाशन गरेको भिडिय सहितको रिपोर्ट फेला पार्यौं। | सन् २०२१ जुलाई ३ (२०७८ असार, १९ गते) सीएनएनमा प्रकाशित रिपोर्ट गुगल ट्रान्सलेटको मद्दतले पढ्दा जापानको अटामी शहरमा भारी वर्षाका कारण गएको पहिरो गएको बेलाको भिडियो लेखिएको छ। रिपोर्टसँगै रहेको भिडियोको १०औं सेकेण्डमा देखिने दृश्य टिकटकमा काठमाडौँ भन्दै दावी गरिएको भिडियोसँग मिलेको देखिन्छ। | हेर्नुहोस स्क्रिनसट |  | हामीले यो भिडियोबारे थप बुझ्ने क्रममा सीबीएस नामक समाचार संस्थाले तयार पारेको एक भिडियो रिपोर्ट फेला पार्‍यौँ।  उक्त भिडियो रिपोर्टको ३१औं सेकेण्डमा देखिने दृश्य टिकटकमा काठमाडौँ भन्दै दावी गरिएको भिडियोसँग मिलेको देखिन्छ। | सन् २०२१ जुलाई ४ मा प्रकाशित उक्त भिडियो रिपोर्टको दृश्य जापानको अटामी शहरको भएको उल्लेख छ। | हेर्नुहोस स्क्रिनसट- |  | अतः भारी वर्षा पश्चात् काठमाडौँमा गएको पहिरो दावी गरिएको भिडियो नेपालको नभई ३ वर्ष अगाडि जापानको अटामी शहरको हो। | दावीः भारी वर्षा पश्चात काठमाडौंमा गएको पहिरोको भिडियो। | दावीकर्ताः सामाजिक सञ्जाल प्रयोगकर्ता। | तथ्यजाँचः गलत व्याख्या गरिएको भ्रामक सूचना। उक्त भिडियो नेपालको नभई सन् २०२१ जुलाईमा जापानको अटामी शहरमा गएको पहिरोको हो। ३ वर्ष अगाडिको भिडियो गत असोज १२ गतेको भारी वर्षापश्चात् काठमाडौँको दृश्य भन्दै सामाजिक सञ्जालमा राखिएको हो।"
https://nepalfactcheck.org/2024/09/false-claim-of-mandatory-online-registration-for-nepali-citizenship-debunked/,के नागरिकता बनाउन अनलाइन रजिष्ट्रेशन गर्नुपर्ने वेबसाइट सञ्चालनमा आएको हो? | के छ दावी ? | तथ्यजाँच,"राष्ट्रिय परिचय पत्रको लागि अनलाइन रजिष्ट्रेशन गर्नुपरेजस्तै नागरिकता बनाउनको लागि पनि त्यस्तै प्रकिया गर्नुपर्ने दावी गरिएको वेबसाइटको डोमेन फेला परेको छ। ‘सिटिजनसिप प्रि इनरोलमेन्ट सिस्टम’ नाम गरेको उक्त वेबसाइटबारे तथ्य जाँच गर्न हामीलाई अनुरोध आय‍ो। हाम्रो तथ्य जाँचले यो वेबसाइट आधिकारिक नभएको ठहर गरेको छ। | appnepal.com क्लिक गर्दा खुल्ने र नेपाल सरकारको निशान छाप राखेर बनाइएको उक्त वेबसाइटमा अंग्रेजीमा ‘गभर्मेन्ट अफ नेपाल मिनिष्ट्री अफ होम अफयेर्स डिष्ट्रिक एडमिनिष्ट्रेशन अफिस, सिटिजनसिप प्रि इनरोलमेन्ट सिस्टम’ लेखिएको छ। | त्यस्तै, निशान छापको तल अंग्रेजीमै ‘ इनरोल योर डेमोग्राफिक डेटा अनलाइन एण्ड बुक एन अपोइन्टमेन्ट फर सिटिजनसिप’ लेखिएको छ। अर्थात्, नागरिकता बनाउनको लागि अनलाइनबाट अपोइन्टमेन्ट लिनुपर्ने भनिएको छ। | र, त्यसको अर्को साइडमा ‘वेलकम टू सिटिजनसिप प्रि इनरोलमेन्ट सिस्टम’ लेखिएको छ । | हेर्नुस्, स्क्रिनसट |  | त्यसको तल इनरोलमेन्ट फर टोकनमा क्लिक गर्दा मोबाइल नम्बर माग्ने सिस्टम राखिएको छ। | हेर्नुस्, स्क्रिनसट |  |  | उक्त ठाउँमा मोबाइल नम्बर हाल्दा वान टाइम पासवर्ड (ओटिपी कोड) माग्छ। |  |  | यो वेबसाइट राष्ट्रिय परिचय पत्रको फाराम (NID PREE ENROLMENT SYSTEM) को वेबसाइटसँग मिल्दोजुल्दो बनाइएको छ । जसले गर्दा आम मानिस झुक्किने सम्भावना धेरै हुन्छ। | हेर्नुस्, राष्ट्रिय परिचयपत्रको वेबसाइटको स्क्रिनसट |  |  | यो विषयको तथ्यजाँच गर्न अनुरोध आएकाले हामीले तथ्यजाँच गरेका छौँ। | तथ्य के हो ? | राष्ट्रिय परिचयपत्र बनाउन अनलाइन फाराम भर्नुपरे जस्तो नागरिकता बनाउन पनि अनलाइन रजिष्ट्रेशन गर्नुपर्ने नियम आएको हो त ? | यो विषयमा बुझ्न हामीले गृह मन्त्रालयको प्रवक्ता ऋषिराम तिवारीलाई सम्पर्क गर्‍यौँ। | उनले उक्त वेबसाइट खोल्नासाथ त्यो आधिकारिक नभएको र कसैले ठग्ने नियतले डेटा चोरी गर्न ‘स्काम वेबसाइट’ बनाएको बताए। | उनले त्यो वेबसाइट नेपाल सरकारको नभएको पुष्टि गर्ने तीन वटा आधार दिए । | पहिलो – नेपाल सरकारको वेबसाइटको डोमेन डटकममा (.com) हुँदैन, gov.np मा हुन्छ। | दोस्रो ‌- सरकारले नागरिकता बनाउनको लागि आम नागरिकले अनलाइन रजिष्ट्रेशन गर्नुपर्ने प्रकिया खुलाएको छैन। | तेस्रो – सरकारले जिल्ला प्रशासन कार्यलय र स्थानीय तहलाई नागरिकता बनाउनु अघि प्रि रजिष्ट्रेशन गर्नको लागि ‘इन्टरनल एक्सेस’ दिएर ‘सफ्टवेयर’ बनाएको छ। तर, उक्त सफ्टवेयरमा त्यहाँका कर्मचारीले मात्र ‘डेटा इन्ट्री’ गर्न ‘एक्सेस’ पाउँछन्, खुला रुपमा आम नागरिकले होइन्। डेटा एकीकृत गर्नका लागि बनाइएको उक्त सफ्टवेयर हाल सबै स्थानीय तहमा कार्यन्वयनमा आइसकेको छैन। | प्रवक्ता तिवारीले भने – “ठगी गर्ने नियतले कसैले उक्त वेबसाइट बनाएको हो, त्यसमा आफ्नो व्यक्तिगत विवरण नभर्न अनुरोध गर्छौँ।” | दावी : नागरिकता बनाउन अनलाइनमा दर्ता गर्नुपर्ने वेबसाइट छ। | दावीकर्ता : एप नेपाल नामक डोमेन। | तथ्य जाँच : मिथ्या सूचना। नेपाल सरकारले नागरिकत्ता बनाउनु अघि आम नागरिकले अनलाइन रजिष्ट्रेशन गर्नुपर्ने नियम ल्याएको छैन। गृह मन्त्रालयको प्रवक्ता ऋषिराम तिवारीको अनुसार एपनेपाल नाम गरेको डोमेन नेपाल सरकारको आधिकारिक नभएर स्क्याम वेबसाइट हो। नेपाल सरकारको वेबसाइटको डोमेन नेममा gov.np हुन्छ।"
https://nepalfactcheck.org/2020/05/thori/,के ठोरीमा वडाअध्यक्षले नेपाल-भारत सीमामा काँडेतार लगाएका हुन् ? | काँडेतार लगाइएको हो?," | लिपुलेकमा नेपाली जमिनमा भारतले सडक बनाएको समाचारले चर्चा पाइरहँदा आज एकाएक एउटा अर्को समाचारले सामाजिक सञ्जालमा चर्चा पाएको छ। पर्सा जिल्लामा अवस्थित ठोरी गाउँपालिकाका एक वडा अध्यक्षले भारतीय सीमा क्षेत्रमा काँडेतार लगाएको समाचार थुप्रै अनलाइनहरुले हालेका छन्। केही अनलाइनहरुले फलामे ढोकासहितको काँडेतार भएको एकै किसिमका फोटोहरु पनि समाचारसँगै राखेका छन्। | के हो यो समाचारको सत्य? हामीले यस विषयमा फ्याक्टचेक गरेका छौँ। |  | यो समाचार आजको राजधानी दैनिकले मुख्य समाचार बनाएर प्रकाशन गरेको छ। ‘भारतीय सीमाक्षेत्रमा काँडेतार’ मेन हेडलाइन र ‘१९ वटा पिल्लर रहेको ५ किलोमिटर क्षेत्रमा तार लगाएपछि अवरोध’ सबहेडलाइन राखी प्रकाशित समाचारमा हालको लिपुलेक र कालापानी क्षेत्रको विवादलाई समेत जोडेर लेखिएको छ- | लिपुलेक र कालापानी क्षेत्रमा भारतीय पक्षले मिचेको सीमाको विषयलाई लिएर सडकदेखि सदनसम्म सीमा क्षेत्रमा काँडेतार लगाउनुपर्ने भन्दै विरोधको आवाज उठिरहेको बेला पर्साको पश्चिमी क्षेत्र ठोरी गाउँपालिकाका एक वडाध्यक्षले भारतसँग जोडिएको सीमा क्षेत्रमा काँडेतार नै लगाइदिएका छन् । | ठोरी गाउँपालिका–३ का वडाध्यक्ष सूर्य लामाले भारतको विहारसँग सीमा जोडिएको वडा–३ अन्तर्गत पर्ने ठुटेखोला नजिकैको पिल्लर नम्बर ४३५/१ देखि ४३१/४ सम्मको करिब ५ किलोमिटरको दूरीमा काँडेतार लगाएका हुन् । | समाचारमा ‘छिमेकी मुलुकले देशभर सीमा अतिक्रमण गर्दा कताकता दुख्दो रहेछ । मैले आफ्नो वडाअन्तर्गत पर्ने सीमा क्षेत्रबाटै भए पनि भूमि जोगाउन काँडेतार लगाउन सुरु गरें’ भनी वडाध्यक्ष सूर्यबहादुर लामालाई उद्‍धृत गरिएको छ। | यही समाचार विभिन्न अनलाइनहरुले कपिपेस्ट गर्दा भने अर्कै फोटो हालेका छन्। एक हजारभन्दा बढी सेयर भएको सीधाकुरा अनलाइनदेखि एकताकाको चर्चित साप्ताहिक पत्रिका देशान्तरको अनलाइनले समेत यही फोटो हालेका छन्। |  |  |  |  | समाचारमा प्रयोग गरिएको फोटो भने ठोरीको होइन। यो फोटोको रिभर्स इमेज सर्च गर्दा भारत-बंगलादेश सीमासम्बन्धी थुप्रै समाचारहरुमा यही फोटो प्रयोग भएको पायौँ। |  | उस्तै शैलीको तर फरक एङ्गलको भारत-बंगलादेश सीमाको  फोटो हामीले यो वेबसाइटमा भेट्टायौँ। |  | त्यसैले यो फोटो पर्साको नभएर भारत-बंगलादेश सीमाको भएको प्रष्ट हुन्छ। अनलाइनहरुले फोटो कहाँको भन्ने उल्लेखसमेत नगरी अर्कै फोटो हालेर पाठकलाई भ्रमित पारेको देखियो। | यो विषयमा हामीले समाचारमा उल्लेख गरिएका वडा नम्बर ३ का वडाध्यक्ष सूर्यबहादुर लामा र ठोरी गाउँपालिकाका अध्यक्ष पदमलाल श्रेष्ठ दुवैसित मोबाइलमा सम्पर्क गर्न खोज्दा सम्पर्क हुन सकेन। तर, वडाध्यक्ष लामासित कुरा गरेका अनुप तिवारीले उनलाई उद्‍धृत गर्दै यसो भने, दुई वर्षअगाडिदेखि नै अन्य प्रयोजन अर्थात् वन्यजन्तुलाई छेक्नका लागि तारबार लगाइएको तथ्य मोडेर समाचार आयो। तिवारी नेपाल पत्रकार महासंघ, पर्सा जिल्लाका उपाध्यक्ष हुन्। | यसैगरी चितवनबाट सञ्चालित एटुजेड समाचार डट कमका सहसम्पादक सुशील पन्तले अन्य प्रयोजनका लागि लगाइएको तारबारको समाचार गलत ढंगले आएको बताए। पत्रकार पन्तको घर ठोरीमै छ। | पन्तले भने, ‘त्यहाँ तारबार चाहिँ गरेकै छ। तर त्यो तारबार जनावर रोक्नका लागि गरेको हो।’ | ठोरीको सीमा पर्सा वन्यजन्तु आरक्षसित जोडिएको छ। | पन्तका अनुसार गाउँपालिकाबाट  २०७४/७५, ०७५/७६ र ०७६/७७ गरी तीन वटा आर्थिक वर्षको बजेट जनावर रोक्न तारबार गर्ने भन्ने उद्देश्यले नै गएको हो। प्रयोजन अर्कै भए पनि अहिले लिपुलेक, कालापानीसित जोडेर अर्कै ढंगले समाचार आएछ। | ‘मैले बिहान समाचार देख्ने बित्तिकै गाउँपालिका अध्यक्ष पदमलाल श्रेष्ठसित कुरा गरेको थिएँ। उहाँले हामीले जनावर रोक्ने प्रयोजनका लागि काँडेतार लगाएको हो, गाउँपालिकाको बजेट पनि त्यसैका लागि गएको हो भन्नुभयो। वडाले सीमामा काँडेतार लगाउन सम्भव भए किन नेपालमा सीमा विवाद भइरहन्थ्यो भन्ने कुरा उहाँले गर्नुभयो’, पन्तले बताए। | तसर्थ राजधानी दैनिक र विभिन्न अनलाइनहरुले अर्कै प्रयोजनका लागि लगाइएको काँडेतारलाई हालको सीमा विवादसँग जोडेर पाठकलाई भ्रममा पार्न खोजेको देखिन्छ। केही अनलाइनहरुले भारत-बंगलादेश सीमाको फोटो राखेर अझ भ्रम फैलाउने काम गरेका छन्।"
https://nepalfactcheck.org/2020/05/teaching-hospital/,के टिचिङ अस्पतालका स्वास्थ्यकर्मीलाई कोरोना संक्रमण भएको हो ?,"स्वास्थ्य तथा जनसंख्या मन्त्रालयले शुक्रबार साँझ कोरोना संक्रमितको विवरण सार्वजनिक गर्ने क्रममा एक जनाको ठेगाना थियो- दाङ, तुलसीपुर-७ का ३४ वर्षीय पुरुष। मन्त्रालयले यति मात्र जानकारी सार्वजनिक गरेको भए पनि मिडियाले भने अर्को ‘खुलासा’ गर्न हतार गरे- ती व्यक्ति काठमाडौँको टिचिङ अस्पतालका हुन्। कसैले कर्मचारी लेखे, कसैले स्वास्थ्यकर्मी लेखे। | के यो सही हो त? हामीले फ्याक्टचेक गरेका छौँ। | नेपाललाइभले शुक्रबार राति १० बजेर १८ मिनेटमा अपडेट गरेको ‘दाङ तुलसीपुरका भनिएका कोरोना संक्रमित टिचिङ अस्पतालका कर्मचारी’ शीर्षकको समाचारमा ‘उनको स्थायी ठेगाना तुलसीपुर ७ भएपनि उनको कार्यस्थल उक्त अस्पताल र बसोबास काठमाडौं नै रहेको पाइएको’ दावी मात्रै छैन, ‘शिक्षण अस्पतालमा कार्यरत उनलाई बिरामीको उपचार गर्ने क्रममा कोरोना संक्रमण भएको अनुमान’ पनि छ। अर्काइभ लिङ्क। | त्यसैगरी अनलाइनखबरले शनिबार बिहान ६ बजेर २८ मिनेटमा बुटवल डेटलाइनमा अपडेट गरेको ‘दाङ तुलसीपुरका कोरोना संक्रमित टिचिङ अस्पतालका स्वास्थ्यकर्मी’ शीर्षकको समाचारमा ‘दाङमा पहिलोपटक फेला परेका तीनजना कोरोना संक्रमितमध्ये एकजना काठमाडौंको महाराजगञ्जस्थित त्रिवि शिक्षण अस्पताल (टिचिङ अस्पताल)मा कार्यरत स्वास्थ्यकर्मी रहेको खुलेको’ दावी गरिएको छ। अर्काइभ लिङ्क | त्यसैगरी समाचारमा तुलसीपुर उपमहानगरपालिकाका मेयर घनश्याम पाण्डेले तुलसीपुर उपमहानगरपालिका–७ घर भएका ३४ वर्षीय संक्रमित पुरुष काठमाडौंमै रहेको जानकारी दिएको पनि उल्लेख छ। साथमा ‘उनलाई बिरामीको उपचार गर्ने क्रममा संक्रमण भएको अनुमान’ पनि छ। | टिचिङ अस्पतालका कार्यकारी निर्देशक प्रेमकृष्ण खड्गाले शनिबार प्रेस विज्ञप्ति जारी गर्दै यो समाचार गलत भएको बताएको छ। ‘सत्यतथ्य नबुझी छिटो खबर प्रकाशिन गर्ने होडले पत्रकारिताको विश्वसनीयतामाथि प्रश्न उठ्न जाने र समाजमा अनावश्यक रुपमा उद्वेलन र त्रासको वातावरण बन्ने हुनाले संयम अपनाउन’ पनि विज्ञप्तिमा उल्लेख छ। |  | तसर्थ नेपाललाइभ, अनलाइनखबर लगायतका अनलाइनहरुमा आएको समाचार मिथ्या ठहरिन्छ।"
https://nepalfactcheck.org/2020/05/kalapani-fake-video/,इलामको ६ महिना पुरानो भिडियो कालापानीको भन्दै भाइरल," | भारतले लिपुलेक हुँदै बाटो बनाएपछि कालापानी विवाद सामाजिक सञ्जालमा छाएको छ। यसै क्रममा कालापानीमा भारतको झन्डा फालेर नेपालको झन्डा फहराएको दावी गरिएको एउटा भिडियो भाइरल भएको छ। | फेसबुकमा मंगोलियन हर्ट पेज नामको एउटा फेसबुक पेजले शुक्रबार राखेको एउटा भिडियो आइतबार दिउँसो यो रिपोर्ट तयार पार्दासम्म ३ लाख २६ हजार पटक हेरिसकिएको छ। ५ हजारभन्दा बढी सेयर गरिएको छ भने २ हजारभन्दा बढी कमेन्ट छन्। तर यो भिडियो फेक भएको हाम्रो फ्याक्टचेकमा देखिएको छ। |  | फेसबुक पेजमा ‘लाइभ’ गरिएको यो भिडियोका कीफ्रेमहरु रिभर्स इमेज सर्च गर्दा यो भिडियो कालापानीको नभई ६ महिना अघि इलामको सन्दकपुरको रहेको देखियो। | गत वर्षको नोभेम्बरमा अनेरास्ववियु इलामले  सन्दकपुरमा प्रदर्शन गर्दै भारतीय एसएसबीले राखेको फोटो खिच्न तथा निषेधित क्षेत्र लेखेको बोर्ड उखेलेर फ्याँकेका थिए। एसएसबीले सन्दकपुरको सबैभन्दा अग्लो भागमा जाने बाटोमा उक्त बोर्ड राखेको थियो। | अहिले कालापानीको दावी गर्दै राखिएको भिडियो नयाँ बुलन्द अनलाइन टिभी नामको युट्युब च्यानलले सन् २०१९ को नोभेम्बर १६ मा अपलोड गरेको देखिन्छ। |  | ‘फेसबुक लाइभ’ खासमा ‘लाइभ’ हुनुपर्दैन | अधिकांशलाई फेसबुक लाइभ गर्न साँच्चिकै त्यही बेला खिचेको ‘लाइभ’ भिडियो हुनुपर्छ भन्ने लाग्छ। तर विभिन्न सफ्टवेयरहरुको प्रयोग गरी कम्प्युटरमा पहिले नै खिचेर राखेका भिडियोहरुबाट पनि फेसबुक लाइभ गर्न सकिन्छ। फेक भिडियो राखेर झुक्याउन खोज्नेहरुले यसरी नै पुराना भिडियो फेसबुकमा ‘लाइभ’ गर्ने गर्छन्। यसो गर्दा पुरानो भिडियोलाई ताजा भनेर हेर्नेहरु झुक्किन सक्छन्। | यस्ता फेक भिडियो देखिएमा के गर्न सकिन्छ? | जसरी कोरोना भाइरस सर्नबाट जोगिन सोसल डिस्टेन्स प्रयोग गर्नुपर्छ, त्यसरी नै यस्ता फेक जानकारीहरु फैलनबाट जोगिन यस्ता पोस्टहरुसित दूरी कायम गर्नुपर्छ। यस्ता भिडियोमा लाइक, रियाक्ट र सेयर गर्नाले तपाईँ त्यसलाई फैलाउन मद्दत गरिरहनुभएको हुन्छ। यस्ता फेक फोटो, भिडियो वा न्युजहरुमा ‘यो झुटो हो’ भनेर पनि कमेन्ट गर्न हुन्न। किनभने यस्ता कमेन्टले उल्टै त्यो पोस्टको रिच बढाउन मद्दत हुन्छ। तपाईँको कमेन्ट हराएर अरु कमेन्टहरुले त्यसलाई छेक्न सक्छन्। त्यसैले सकिन्छ भने यस्ता पोस्टहरुमा फल्स न्युज भनेर रिपोर्ट गर्नुपर्छ। |  | सबैभन्दा पहिला यस्ता पोस्टको दायाँ छेउमा भएको तीन वटा थोप्लामा क्लिक गर्ने। | त्यसपछि See more options मा क्लिक गर्ने। त्यसको मुनि रहेको Find support or report video देखिन्छ। त्यसमा क्लिक गर्ने। अब यस्तो पेज खुल्छ- |  | अब त्यसमा False news मा क्लिक गर्ने र मुनि रहेको Next मा क्लिक गरेपछि यस्तो पेज खुल्छ- |  | आइन्दा यो पेजबाट आउने फेक न्युजहरुबाट बच्नका लागि Block … Page लेखिएकोमा क्लिक गर्ने। | (सेन्टर फर मिडिया रिसर्च र माइसंसारको संयुक्त प्रयासमा सोसल मिडियामा भाइरल भएका र मिडियामा आएका समाचारहरुको तथ्य जाँच हामी गरिरहेका छौँ। तपाईँलाई शंका लागेका लिङ्क, फोटो वा भिडियो editor@nepalfactcheck.org वा blog@mysansar.com अथवा माइसंसारको फेसबुक पेजमार्फत् पठाउन सक्नुहुन्छ। हाम्रो भाइबर ग्रुपमा जोडिएर पनि तपाईँ यस्ता लिङ्क पठाउन सक्नुहुन्छ। भाइबर ग्रुपमा जोडिन यहाँ क्लिक गर्नुस्। तथ्य जाँच सामाग्री माइसंसार र नेपालफ्याक्टचेकमा प्रकाशन हुन्छ।)"
https://nepalfactcheck.org/2020/05/setopati-fake-headline/,"नझुक्किनुस्, कोरोना संक्रमित र मृतकको नाम खुलाउन सूचना आयोगले आदेश दिएको छैन"," | मंगलबार राति एक्कासी एउटा समाचार सामाजिक सञ्जालमा चर्चाको विषय बन्यो- राष्ट्रिय सूचना आयोगले कोरोना संक्रमित र मृतकको नाम, ठेगाना स्पष्टसँग सार्वजनिक गर्नू भनेर आदेश दियो। कतिले यसको पक्षमा विचार राखे त कतिले गोपनीयताको हक हुन्छ भन्दै यसको विपक्षमा। | खासमा सेतोपाटी अनलाइनले ‘सूचना आयोगको आदेश– कोरोना संक्रमित र मृतकको नाम, ठेगाना स्पष्टसँग सार्वजनिक गर्नू’ शीर्षकमा समाचार राखेको थियो। त्यही समाचार थुप्रै अनलाइनहरुले पनि कपिपेस्ट गरेका थिए। यस विषयमा हामीले फ्याक्टचेक गरेका छौँ। | सेतोपाटी अनलाइनले मंगलबार राति ‘सूचना आयोगको आदेश– कोरोना संक्रमित र मृतकको नाम, ठेगाना स्पष्टसँग सार्वजनिक गर्नू’ शीर्षकमा समाचार राखेको थियो। यही शीर्षकमा उसले फेसबुक र ट्विटरमा पनि समाचार सेयर गरेको अर्काइभ लिङ्कबाट स्पष्ट देखिन्छ। | सेतोपाटीले यस्तो समाचार राखेको थियो- | समाचारमा संक्रमित र मृतकको नाम उल्लेख गर्नुपर्ने बारे केही नभए पनि शीर्षकमा भने संक्रमित र मृतकको नाम, ठेगाना उल्लेख गर्नुपर्ने लेखिएको छ। सेतोपाटीको फेसबुकमा यही शीर्षक पढेर थुप्रैले यस्तो निर्णयको विरोधमा कमेन्ट गरेका छन्। |  | हेर्नुस् फेसबुकको अर्काइभ लिङ्क | त्यसैगरी ट्विटरमा पनि यही शीर्षकमा ट्विट गरिएको छ। |  | हेर्नुस् ट्विटरको अर्काइभ लिङ्क | वास्तवमा राष्ट्रिय सूचना आयोगले विज्ञप्ति जारी गरी संक्रमित र मृतक व्यक्तिको बारेमा उल्लेख गरिएको ठेगानाले नागरिकमा भ्रम सिर्जना भएको भन्दै व्यक्तिको स्थायी ठेगाना र अहिले बसोबास गरिरहेको स्थान वा संक्रमण हुँदाको स्थान फरक फरक हुन सक्ने भएकोले एउटा मात्र स्थान उल्लेख गर्दा भ्रम र अन्यौल भएकोले सूचना थप स्पष्ट गराई अन्यौल हटाउन स्वास्थ्य तथा जनसंख्या मन्त्रालयलाई आदेश दिएको थियो। |  | सेतोपाटीले यही विज्ञप्तिका आधारमा समाचार बनाउँदा शीर्षकमा संक्रमित र मृतकको नाम र ठेगाना दुवै सार्वजनिक गर्न आदेश दिएको उल्लेख गरेको थियो। पछि भने यो शीर्षक सच्याएर ‘सूचना आयोगको आदेश– कोरोना संक्रमित र मृतकको ठेगाना स्पष्टसँग सार्वजनिक गर्नू’ बनाएको छ। हेर्नुस् अर्काइभ लिङ्क।  तर गलत शीर्षक सच्याइएको बारे कुनै पनि सूचना सेतोपाटीले दिएको छैन। पाठकहरु हेडलाइनकै आधारमा फेसबुक र ट्विटरमा आफ्नो विचार व्यक्त गरिरहे पनि त्यसबारे सही सूचना दिन सेतोपाटीले आवश्यक ठानेको छैन। | सेतोपाटीकै समाचार कपिपेस्ट गरेर केही अनलाइनले भ्रम पार्ने समाचार दिएका छन्। केही उदाहरण – | "
https://nepalfactcheck.org/2020/05/pcr-15k/,कोरोना परीक्षण गर्न १५ हजार लाग्ने ‘फेक न्युज’ कसरी फैलियो?," | स्वास्थ्य मन्त्रालयले कोरोना परीक्षण गर्न शुल्क तोकिनसकेको भनेर जेठ ७ गते आधिकारिक विज्ञप्ति निकालिसकेपछि १५ हजार लाग्ने भन्दै आएका सबै समाचार ‘फेक’ साबित भइसकेका छन्। तर, अझैसम्म पनि केहीले यो फेक न्युजलाई नै पत्याइरहेका छन्। जेठ ६ गतेदेखि यो हल्ला व्यापक भएको थियो। यसबारे सयौँले सामाजिक सञ्जालमा आफ्ना विचारहरु राखेका थिए। कसरी फैलियो त कोरोना परीक्षण गर्न १५ हजार रुपैयाँ लाग्ने ‘फेक न्युज’? | हामीले फ्याक्टचेकका क्रममा यो हल्ला फैलाउनमा सरकारी समाचार एजेन्सी रासस र सरकारका एक मन्त्रीको भूमिका रहेको देख्यौँ। राससको अस्पष्ट समाचारलाई अनलाइनहरुले शीर्षकमै १५ हजार भनेर लेखेपछि हल्ला व्यापक भएको थियो। | घटनाक्रम यसरी सुरु हुन्छ- जेठ ६ गते स्वास्थ्य मन्त्रालयको नियमित प्रेस ब्रिफिङमा प्रवक्ता डा. विकास देवकोटाले भनेका थिए, ‘परीक्षणको दायरा बढाउने नै क्रममा आज हामीले राष्ट्रिय जनस्वास्थ्य प्रयोगशालाबाट तोकिएको मापदण्ड र सूचनाको गोपनीयता तथा नियमित रिपोर्टिङ गर्ने शर्त अनिवार्य पालना गर्ने गरी लक्षण नभएका (आरडिटी) पिसिआर परीक्षण स्वेच्छाले गर्न चाहने स्वदेशी तथा विदेशी नागरिकहरुलाई तोकिएको सार्वजनिक स्वास्थ्य संस्थाहरुमार्फत् तोकिएका दररेटमा (उक्त रेट ती सार्वजनिक स्वास्थ्य संस्थाहरुले आफ्नो मापदण्ड अनुसार तोक्नेछन्), ती तोकिएका दररेटमा परीक्षण सशुल्क उपलब्ध गराउने नीतिगत निर्णय गरिएको छ। यसले पिसिआर विधिबाट गरिने परीक्षणको दायरा बढ्ने र परीक्षणको संख्या बढ्ने हामीले महसूस गरेका छौँ।’ | उनको यो वक्तव्यमा मुख्य चार वटा कुरा थिए- | १)  पिसिआर परीक्षण स्वेच्छाले गराउन चाहने स्वदेशी तथा विदेशी नागरिकले शुल्क तिरेर गर्न पाउने छन्। | २) उनीहरुले सार्वजनिक स्वास्थ्य संस्थामा त्यस्तो परीक्षण गराउन पाउने छन्। | ३) यसको लागि शुल्क तोकिनेछ। | ४) रेट ती सार्वजनिक स्वास्थ्य संस्थाहरुले आफ्नो मापदण्ड अनुसार तोक्नेछन्। | हाल पिसिआर परीक्षण निःशुल्क भइरहेकोमा अब सशुल्क परीक्षण गर्ने व्यवस्था गर्न लागिएको हो। तर यो वक्तव्यमा निजी स्वास्थ्य संस्थाहरुले त्यस्तो परीक्षण गर्न पाउने उल्लेख छैन। सार्वजनिक स्वास्थ्य संस्था भनेको सरकार अन्तर्गतका स्वास्थ्य संस्था हुन्। | जेठ ६ गते राति ८ बजेर २६ मिनेटमा सरकारी समाचार एजेन्सी राससले ‘शुल्क तिरेर पिसिआर परीक्षण गर्न पाइने’ शीर्षकमा समाचार सम्प्रेषण गर्‍यो। रासस समाचार एजेन्सी भएका कारण यसका समाचारहरु धेरै मिडिया (अनलाइन, टेलिभिजन, रेडियो, अखबारसमेत) ले गर्छन्। |  | राससको समाचार यस्तो थियो- | शुल्क तिरेर पिसिआर परीक्षण गर्न पाइने
काठमाडौँ, ६ जेठ (रासस) ः
अबदेखि सार्वजनिक स्वास्थ्य संस्थाले पनि कोभिड–१९ को परीक्षण गर्न पाउने भएका छन् । स्वास्थ्य तथा जनसङ्ख्या मन्त्रालयले कोभिड–१९ को परीक्षणको दायरा बढाउनका लागि सार्वजनिक संस्थालाई पनि परीक्षण गर्ने नीतिगत निर्णय गरेको मन्त्रालयका प्रवक्ता डा विकास देवकोटाले जानकारी दिनुभयो । | मन्त्रालयले राष्ट्रिय जनस्वास्थ्य प्रयोगशालाबाट तोकिएको मापदण्ड र गोपनियता राख्ने शर्तमा ति सार्वजनिक स्वास्थ्य संस्थालाई परीक्षण गर्न दिइने भएको हो । लक्षण नभएका स्वदेशी तथा विदेशी व्यक्तिले शुल्क तिरेर ति संस्थाबाट कोभिड–१९ परीक्षण गराउने पाउने छन् । | अहिले एक जनालाई परीक्षण गराउन करिब रु १५ हजार लाग्ने गर्दछ । मन्त्रालयका विज्ञ सल्लाहाकार डा खेम कार्कीले पहिलो चरणमा सार्वजनिक संस्थालाई र विस्तारै निजी स्वास्थ्य संस्थालाई दिने बताउनुभयो । | “सम्भावित सङ्क्रमितलाई सरकारले नै पिसिआरबाट परीक्षण गर्ने छ” उहाँले भन्नुभयो, “तर इच्छुक कोही व्यक्तिले चाहेमा ति संस्थाबाट शुल्क तिरेर पनि परीक्षण गराउन पाउने छन् ।” अहिलेसम्म सम्भावित सङ्क्रमितलाई सरकारले निःशुल्क रुपमा पिसिआर परीक्षण गराइरहेको छ । सरकारले अहिले १९ ठाउँबाट पिसिआर परीक्षण गरिरहेको छ । | यसैगरी अहिलेसम्म पिसिआरबाट ३२ हजार ६०४ जना र आरडीटीबाट ७४ हजार ६४९ जनामा परीक्षण गरिएको छ । गत २४ घण्टामा पिसिआरबाट २ हजार २८० र आरडीटीबाट पाँच हजार ८९ जनाको परीक्षण गरिएको छ । क्वारेन्टिनमा २१ हजार ६२३ जना र आइसोलेशनमा ४५७ जना रहेका छन् । | यसैगरी मन्त्रालयले प्रदेश नं २ र ५ मा केन्द्रबाट १०, १० जनाको चिकित्सकको टोली चाडै नै पठाउने भएको छ । ति प्रदेशमा सङ्क्रमण बढेपछि मन्त्रालयले चिकित्सकको टोली चाडै पठाउन लागेको मन्त्रालयका प्रवक्ता डा देवकोटाले जानकारी दिनुभयो । उहाँका अनुसार ती चिकित्सकको टोलीले ति प्रदेशका सङ्क्रमित फैलिएको ठाउँलाई केन्द्रविन्दु बनाएर कोभिड–१९ रोकथाम र नियन्त्रण गर्ने छन् । | यसैगरी मन्त्रालयले काठमाडौँका विभिन्न स्थानमा इपिडिमियोलोजी तथा सरुवा रोग नियन्त्रण महाशाखाले परीक्षणको दायरा बढाएको छ । मन्त्रालयका प्रवक्ता डा देवकोटाका अनुसार कालिमाटीमा गरिएको ७०० आरडीटी परीक्षणमा तीन जनाको पोजेटिभ रहेको बताउनुभयो । | यसैगरी सरसफाई गर्ने कर्मचारी ६६४ जनामा गरिएको आरडीटी परीक्षणमा ३१ जना पोजेटिभ देखिएको छ । गोंगबु क्षेत्रमा ४२० जनामा आरडीटी गरिएकोमा १५ जनाको पोजेटिभ, भृकुटीमण्डप क्षेत्रमा ४५२ जनामध्ये ३२ जनामा पोजेटिभ देखिएको छ । उहाँका अनुसार अहिलेसम्म काठमाडौँका विभिन्न स्थानमा दुई हजार २३६ आरडीटी र एक हजार १९ जनामा पिसिआर गरिएको छ ।
––– | राससको यो समाचारमा ‘अहिले एक जनालाई परीक्षण गराउन करिब रु १५ हजार लाग्ने गर्दछ’ भन्ने कसैको नाम उल्लेख नगरिएको भनाई राखिएको छ। अहिलेसम्म निजीलाई दिने निर्णय नभए पनि ‘मन्त्रालयका विज्ञ सल्लाहकार डा खेम कार्कीले पहिलो चरणमा सार्वजनिक संस्थालाई र विस्तारै निजी स्वास्थ्य संस्थालाई दिने’ बताएको समाचारमा उल्लेख छ। | यसैबाट निजी अस्पतालले १५ हजार रुपैयाँ लिएर कोरोना परीक्षण गर्ने हल्ला चल्न थालेको हो। राससको समाचारपछि विभिन्न अनलाइनहरुले यस्ता शीर्षकमा समाचार राखे- |  |  |  |  |  | यसरी समाचार शीर्षकमा नै १५ हजार शुल्कको कुरा आएपछि सामाजिक सञ्जालमा धेरैले विरोधमा आफ्ना विचार राखे। शुल्क निर्धारण नभइसके पनि कोरोना परीक्षण गर्न १५ हजार रुपैयाँ नै लाग्ने रहेछ भन्ने गलत तथ्य स्थापित हुन पुग्यो। यसका लागि सरकारी समाचार एजेन्सी रासस जिम्मेवार देखिन्छ। | त्यतिमात्र होइन, भोलिपल्ट अर्थात् जेठ ७ गते बिहान कान्तिपुर एफएमबाट प्रसारण हुने कार्यक्रम ‘द हेडलाइनर्स’मा पर्यटन मन्त्री योगेश भट्टराईले दिएको जवाफ पनि हल्ला फैलाउनमा सहायक बन्यो। | कार्यक्रममा सञ्चालक पवन आचार्यले स्रोताबाट आएको प्रश्न मन्त्रीलाई राखे, ‘पिसिआर परीक्षण शुल्क तिरेर पनि गर्न सकिने भन्ने कुरा आएको छ, यो १५ हजार जति पर्न आउने कुरा छ। नेपाली जनताले त्यति अफोर्ड गर्न सक्छन् र?’ | मन्त्री भट्टराईले जवाफ फर्काए, ‘जसले सक्नुहुन्छ उहाँहरुले गर्नुहुने हो। जसले सक्नुहुन्न उहाँहरुलाई सरकारको निःशुल्क सेवा छँदैछ।’ | त्यतिमात्र हैन, उनले हिसाब पनि सुनाए, ‘अहिले मैले सुने अनुसार एउटा पिसिआर परीक्षणको सरकारले गर्दा पनि त्यसको कस्ट झण्डै ८ हजार जति छ। त्यसमा चिकित्सकहरुको पारिश्रमिक र अरु कुराहरु पनि जोड्ने हो भने १०/१२ हजार पनि पुग्छ होला सरकारले गरेको पनि। प्राइभेटलाई थोरै नाफा पनि राखेर १५ हजार जति भनिएको होला। जसले सक्नुहुन्छ निजी क्षेत्रमा जानुहुन्छ।’ | मन्त्रीले निजीलाई पिसिआर परीक्षण गर्न दिने निर्णय नै भएको छैन भनेर साँचो कुरा भन्नुपर्ने थियो अथवा आफ्नो कार्यक्षेत्र नभएकोले यस विषयमा आफूलाई थाहा नभएको बताएको भए पनि यस्तो हल्ला फैलँदैन थियो। | हुँदाहुँदा हुँदै नभएको निर्णयमा पूर्व डिआइजी रमेश खरेलले पनि बोले। उनी नेतृत्वको हाम्रो नेपाल सुशासन अभियानले निजी अस्पतालहरूले १५ हजार रुपैयाँ लिएर कोरोना परीक्षण गर्ने कुराले नागरिकलाई थप पीडा हुने भन्दै विज्ञप्ति निकाल्यो। | पिसिआर परीक्षण गर्दा सरकारको १५ देखि २० हजार रुपैयाँ लागिरहेको दावी स्वास्थ्य मन्त्रालयका विज्ञ सल्लाहकार डा. खेम कार्कीले नेपालखबरमा प्रकाशित अन्तर्वार्तामा गरेका थिए। | त्यसको हामीले फ्याक्टचेक मे १४ मा गरेका थियौँ। हेर्न यहाँ क्लिक गर्नुस्। | दावी : एउटा पीसीआर परीक्षणका लागि १५ देखि २० हजार रुपैयाँ पर्छ। हामी सित्तैँमा आउने जसरी सबैको गर्नुपर्छ भनिरहेका छौं। हामी जस्तो गरिब मुलुकको नागरिकहरुले सोच्नुपर्‍यो। | तथ्य : एउटा पीसीआर परीक्षणका लागि १५ देखि २० हजार रुपैयाँ पर्ने दावी भ्रामक हो। अमेरिकाको जर्जिया राज्यको इन्स्च्यिूट फर बायोमेडिकल साइन्समा कार्यरत नेपाली युवा वैज्ञानिक डा. सुदिप खड्काका अनुसार एउटै पीसीआर टेस्टको त्यति धेरै मूल्य पर्दैन। उनका अनुसार एउटै प्लेटमा धेरै नमूनाहरु (९६ देखि ३८४ नमूना प्रति प्लेट) रन गर्न सकिन्छ। यसरी पुल टेस्टिङ गर्दा नेपाली रुपयाँ ५० देखि १०० पर्न आउने र त्यसमा अरु सबै खर्च जोड्दा पनि ५ सयभन्दा बढी नहुने उनको हिसाब छ। उनले आफ्नो ल्याबमा हजारौँ नमूनाको पीसीआर रन गर्दा औसतमा ५० देखि ९० सेन्टसम्म पर्ने गरेको बताए। | सरकारी समाचार एजेन्सी राससको अस्पष्ट समाचार र मन्त्री योगेश भट्टराईको दावीले नै यो हल्ला फैलने स्थिति आएको हो। जबकि यसबारे नीतिगत निर्णयमात्र भएको हो, अहिलेसम्म मापदण्ड र कार्यविधिसमेत तोकिएको छैन। आरडिटी परीक्षण भने निजीले गर्न पाउने गरी कार्यविधि आइसक्यो र निजीले शुल्क असुलेर गर्न पनि थालिसके। पिसिआरको भने अहिलेसम्म भएको छैन। | हल्ला धेरै फैलिएपछि मन्त्रालयले जेठ ७ गते साँझ विज्ञप्ति जारी गरी यसको खण्डन गर्‍यो- |  | विज्ञप्तिमा स्पष्टीकरणमात्र हैन, पटपक पटक भ्रमपूर्ण समाचार सम्प्रेषण गरी समाजमा उत्तेजना फैलाउने कार्य भएमा कानुन बमोजिम कडा कारबाही गरिने चेतावनी पनि दिइएको छ। अब सरकारले आफ्नै समाचार एजेन्सी राससलाई कारबाही गर्न सक्ला त? किनकि भ्रम फैलाउने काम त्यहीँबाट सुरु भएको हो। अनि मन्त्री योगेश भट्टराईलाई कारबाही गर्न सक्ला त? भ्रम फैलाउने काम उनको अभिव्यक्तिबाट पनि भएको हो। | "
https://nepalfactcheck.org/2020/05/corona-dead-body-management/,"नझुक्किनुस्, कोरोना संक्रमितको शवलाई जलाउन नहुने खबर साँचो होइन","रुपन्देहीको क्रिमसन अस्पतालमा मृत्यु भएका कोरोना संक्रमितको शव व्यवस्थापनका क्रममा आएका समाचारहरुका केही दावी यस्ता छन्- | डव्लुएचओको मापदण्ड अनुसार शव जलाउन नहुने भएको भन्दै गाडिएको छ। (कालिकान्युज, हिमालखबर) | संघीय सरकारले बनाएको कोभिड–१९ शब व्यवस्थापन कार्यविधिमा संक्रमित मृतकलाई विद्युतीय शव दाह गृहमा जलाउनुपर्ने उल्लेख भए पनि रुपन्देहीमा छैन। (अनलाइनखबर) | संघीय सरकारले बनाएको कोभिड–१९ शव व्यवस्थापन कार्यविधिमा संक्रमित मृतकलाई विद्युतीय शव दाह गृहमा जलाउनुपर्ने उल्लेख भए पनि रुपन्देहीमा विद्युतीय शव दाह गृह नभएकाले शवलाई सुरक्षित तरिकाले व्यवस्थापन गर्ने प्रहरीले जनाएको छ । (नेपाल समाचारपत्र) | हामीले यो विषयमा फ्याक्टचेक गरेका छौँ। | अनलाइनखबरमा १ घण्टापछि सेनाले उठायो कोरोना संक्रमितको शव शीर्षकको समाचारमा ‘संघीय सरकारले बनाएको कोभिड–१९ शब व्यवस्थापन कार्यविधिमा संक्रमित मृतकलाई विद्युतीय शव दाह गृहमा जलाउनुपर्ने उल्लेख भए पनि रुपन्देहीमा छैन’ लेखिएको छ। | त्यसैगरी ‘कोरोना संक्रमितको शव ३१ घण्टापछि नेपाली सेनाको टोलीले उठायो’ शीर्षकको समाचारमा नेपाल समाचारपत्रको अनलाइन न्युज अफ नेपालमा ‘संघीय सरकारले बनाएको कोभिड–१९ शव व्यवस्थापन कार्यविधिमा संक्रमित मृतकलाई विद्युतीय शव दाह गृहमा जलाउनुपर्ने उल्लेख भए पनि रुपन्देहीमा विद्युतीय शव दाह गृह नभएकाले शवलाई सुरक्षित तरिकाले व्यवस्थापन गर्ने प्रहरीले जनाएको’ उल्लेख छ। | के सरकारले बनाएको कोभिड-१९ शव व्यवस्थापन कार्यविधिमा यस्तो उल्लेख छ त ? | नेपाल सरकारले चैत २५ गते Covid-19 का कारण मृत्यु भएका व्यक्तिहरुको शव व्यवस्थापन सम्बन्धी संक्षिप्त कार्यविधि २०७६ सार्वजनिक गरेको थियो। यो कार्यविधि हेल्थ इमर्जेन्सी अपरेसन सेन्टरको वेबसाइटमा गएर COVID-19 Dead Body Management Guideline मा क्लिक गरेर हेर्न सकिन्छ। नेपालीटाइम्सले समेत With 2nd COVID-19 fatality, Nepal issues funeral guideline शीर्षकमा मे २० मा दोस्रो संक्रमितको मृत्युपछि मात्र यो गाइडलाइन बनेको समाचार लेखेको छ, जुन भ्रामक छ। यो कार्यविधि चैत २५ गते बनेको हो र चैत २८ गते नै अन्नपूर्ण पोस्टले यसबारे समाचार लेखेको छ। | यो कार्यविधिमा कतै पनि विद्युतीय शवदाह गृहमा नै अन्तिम संस्कार गर्नुपर्ने लेखिएको छैन। जसले यो समाचार लेखे, उनीहरुले कार्यविधि नै नहेरेको स्पष्ट हुन्छ। नेपालमा पहिलो पटक सिन्धुपाल्चोककी महिलाको कोरोना संक्रमणबाट मृत्यु हुँदा पशुपतिको शवदाह गृहमा दाहसंस्कार गरिएको थियो। | कार्यविधिमा आफन्तलाई आफ्नो कूल परम्परा अनुसार शवलाई नछोइकन जल छर्कने, पाठ गर्ने,  फूलमाला चढाउने जस्ता काम गर्न सकिने लेखिएको छ। तर देशसञ्चारमा प्रकाशित समाचार अनुसार अन्तिम संस्कारमा उनका परिवार तथा आफन्त कसैको पनि सहभागिता नभएको मृतकका भाइले बताएका छन्। सेतोपाटीको समाचारमा त परम्पराअनुसार जलाउनु पर्ने शव प्रशासनले गाडिदिएपछि परिवारले आपत्ति जनाएका छन्। |  | यसैगरी हिमालखबर र चितवनको कालिका एफएमको वेबसाइट कालिकाखबरले डव्लुएचओको मापदण्ड अनुशार शव जलाउन नहुने भएको भन्दै गाडिएको समाचार लेखेको छ। (हिमालखबरले पछि यो समाचार सम्पादन गरी यो वाक्य हटाएको छ)। समाचारमा रुपन्देहीको देवदह र तिलोत्तामाको विचमा रहेको जंगलमा शव गाडिएको जिल्ला प्रहरी कार्यालय रुपन्देहीको प्रवक्ता खड्ग बहादुर खत्रीले बताएको उल्लेख छ। |  | समाचारमा उल्लेख भएको यो तथ्य गलत छ। डब्लुएचओले कोरोनाबाट मृत्यु हुनेको शवको व्यवस्थापनसम्बन्धमा अन्तरिम निर्देशिकामा गाड्नै पर्छ भनिएको छैन। २४ मार्च २०२० मा जारी भएको Infection Prevention and Control for the safe management of a dead body in the context of COVID-19 मा शवलाई गाड्न (burial) वा जलाउन (cremation) गर्न सकिने उल्लेख छ। यसमा कसरी शव व्यवस्थापन गर्ने भन्ने विषय संस्कृति र परम्परा अनुसार छान्न सकिने उल्लेख छ। | यहाँ क्लिक गरी हेर्न सकिन्छ डकुमेन्ट। | भारतको निर्देशिकामा त शव जलाइसकेपछि खरानीले कुनै जोखिम नहुने भएकोले खरानी पनि संकलन गर्न सकिने उल्लेख छ।

यहाँ क्लिक गरी हेर्न सकिन्छ डकुमेन्ट। | अतः कोरोना संक्रमितको मृत्यु हुँदा डब्लुएचओको मापदण्ड अनुसार जलाउन नहुने, सरकारले जारी गरेको शव व्यवस्थापन कार्यविधिमा विद्युतीय शव दाह गृहमा जलाउनुपर्ने भनी मिडियामा आएका समाचार मिथ्या हुन्। | समाचारमा कोरोना संक्रमितको शव जलाउन आज स्थानीय बासिन्दाले अवरोध खडा गरेको पनि उल्लेख छ। यसको अर्थ स्थानीय बासिन्दालाई यसबारे स्पष्ट बुझाउन नसकिएको देखिन्छ। मिडिया र पत्रकार आफै भ्रममा रहेर फेक न्युज लेख्न थालेपछि स्थानीय बासिन्दाले बुझुन् पनि कसरी ! | सरकारले जारी गरेको कार्यविधिमा पनि कोभिड १९ का कारण मृत्यु भएका व्यक्तिहरुको शवको संसर्गबाट उक्त रोग अर्को व्यक्तिमा सरेको प्रमाण हालसम्म फेला नपरेको उल्लेख छ। | विश्व स्वास्थ्य संगठनले पनि अहिलेसम्म मृत व्यक्तिको शरीरबाट कसैलाई कोभिड १९ सरेको कुनै प्रमाण नभेटिएको उल्लेख गरेको छ। तर यो नयाँ रोग भएको र यसबारे धेरै कुरा थाहा हुन बाँकी रहेकोले सावधानी अपनाउनु पर्ने बताएको छ। |  | द हिन्दूमा अनिर्बन मित्राको एक विज्ञान लेख प्रकाशित छ जसमा कोरोना भाइरसलाई पेन ड्राइभसित तुलना गरिएको छ। जसरी पेनड्राइभमा धेरै डाटा रहे पनि त्यो कम्प्युटरको कुनै पोर्टमा नजोडिएसम्म कम्प्युटरमा सार्न सकिँदैन त्यसरी नै यो भाइरसको जेनेटिक मेटेरियल कपि हुन निश्चित प्रक्रिया हुनुपर्ने उल्लेख छ। यो भाइरस बोल्दा, खोक्दा वा हाछ्युँ गर्दा निस्कने छिटा अर्को व्यक्तिको शरीरमा प्रवेश गरेपछि सर्ने भएको र मृत व्यक्तिले त्यो काम गर्न नसक्ने भएकोले छिटाबाट यो सर्न नसक्ने तर्क त्यो लेखमा गरिएको छ। पढ्नुस्-Why dead bodies do not spread novel coronavirus | यद्यपि थाइल्यान्डमा अप्रिल १४ मा एक स्वास्थ्यकर्मीलाई शवबाट नै कोभिड १९ संक्रमण सरेको बारे जर्नल अफ फरेन्सिक एन्ड लिगल मेडिसिनमा मे २०२० को अङ्कमा पाठक पत्र छापिएको छ।"
https://nepalfactcheck.org/2020/05/grande/,कोरोना संक्रमित ग्रान्डीका कर्मचारीको उपचार पाटन अस्पतालमा किन? | के हो वास्तविकता ?," | शनिबार राजधानीको ग्रान्डी अस्पतालमा कार्यरत एक कर्मचारीलाई कोरोना संक्रमण देखियो। उनलाई उपचारका लागि पाटन अस्पतालमा पठाइयो। | लगत्तै सामाजिक सञ्जालमा आलोचना हुन थाले- निजी अस्पतालले आफ्नै कर्मचारीको उपचार पनि आफूले गर्न नसक्ने? किन पाटनमा पठाउनु परेको? | यसरी आलोचना गर्नेहरुमा ओपिनियन लिडर पत्रकारहरु पनि थिए। सर्सर्ती हेर्दा कुरा ठीकै जस्तो पनि लाग्‍न सक्छ। आफ्नै कर्मचारीको उपचार निजी अस्पतालले गर्न नसक्ने? उनीहरुको काम पैसा असुल्नु मात्रै हो? तर वास्तवमा पत्रकारसमेतले सरकारको निर्देशिकाबारे थोरै अध्ययन पनि नगर्दा आफू भ्रमित भई अरुलाई पनि भ्रममा पारेका हुन्। कोरोना (कोभिड-१९) का बिरामीहरूको निदान र उपचारमा प्रत्यक्षरूपमा संलग्न स्वास्थ्यकर्मी तथा अन्य कर्मचारीहरूलाई संक्रमणको संभावना वा जोखिम, शारीरिक तथा मनोसामाजिक असर बढी हुने सम्भावना भएकोले सरकारले केही निश्चित निर्देशिका बनाएको छ। त्यस अनुसार यस्ता संक्रमितलाई निश्चित अस्पतालमा मात्र उपचार गरिन्छ। | एपी वान टेलिभिजनमा कार्यरत पत्रकार समा थापाले आज बिहानै ट्विट लेखिन्– | उनको ट्विटको संकेत ग्रान्डीका कर्मचारीलाई पाटन अस्पताल पठाइएको प्रति लक्षित छ। उनले निजी अस्पतालको भूमिका महँगोमा पिसिआर गरिदिने भनी जुन लेखेकी छिन्, त्यो तथ्यगत रुपमा गलत साबित भइसकेको छ। निजी अस्पताललाई अहिलेसम्म पिसिआर विधिबाट परीक्षण गर्न दिने कुनै निर्णय नभएको बारे फ्याक्टचेक हामीले गरिसकेका छौँ। यहाँ क्लिक गरी पढ्नुस्-कसरी फैलियो कोरोना परीक्षण गर्न १५ हजार लाग्ने ‘फेक न्युज’? | पत्रकार थापाले फेसबुकमा पनि यसबारे स्टायटस लेखेकी छिन् जुन व्यापक सेयर भएको छ। | उनको स्टायटसलाई सांसद रामकुमारी झाँक्रीले समेत सेयर गरेकी छिन्। हेर्नुस् अर्काइभ लिङ्क। | त्यसैगरी फेसबुकको विभिन्न ग्रुपहरुमा पनि उनको स्टायटस सेयर भएको छ। |  | नक्कली ‘रुटिन्स अफ नेपाल बन्द’को पेजमा पनि उनको स्टायटस सेयर भएको छ। | विश्वमा कोभिड १९ महामारी फैलिने क्रममा नेपालमा पनि यसको तयारी स्वरुप चैत महिनामा नै कोभिड तथा अन्य स्वास्थ्य सेवा प्रवाहका लागि अन्तरिम निर्देशिका २०७६ लागू गरिएको थियो। कोभिड १९ भनेको महामारी हो। यसको सामना र व्यवस्थापन अलग किसिमले गर्नुपर्छ। तर त्यसो भन्दैमा अरु रोगहरुको उपचार रोक्न पनि भएन। गर्ने के त? यो निर्देशिकाले त्यसैको तयारी गरेको थियो। यस अनुसार स्वास्थ्य संस्थाहरुलाई पाँच तहमा विभाजन गरिएको छ। हरेक तहको सेवा प्रकार र व्यवस्थापन विधि छुट्याइएको छ- |  |  | यसअनुसार तह २ अर्थात् कोभिड क्लिनिक सञ्चालन गर्ने अस्पतालहरु यी हुन्। यी अस्पतालहरुको काम आइसोलेसन, नमूना संकलन तथा प्रेषण हो। अर्थात् शंकास्पद बिरामीहरुलाई मात्र यी अस्पतालहरुले आइसोलेसनमा राखी उपचार गराउने र नमूना संकलन गरी तोकिएको प्रयोगशालामा पठाउने काम गर्छन्। पोजिटिभ देखिएपछि यी अस्पतालहरुले बिरामीलाई लेभल १ वा लेभल २ अस्पतालमा पठाउनु पर्छ। |  |  |  |  | यसमा मन्त्रीस्तरको निर्णय भएर वैशाख ४ गते काठमाडौँका १४ वटा निजी अस्पताल थप गरिएका थिए। ती हुन्- |  | अहिले चर्चामा रहेको ग्रान्डी अस्पताल यसैमा पर्छ। अर्थात् यो निर्देशिका अनुसार तह २ अन्तर्गत पर्ने कोभिड क्लिनिक मात्र सञ्चालन गर्ने अस्पताल हुन्। ग्रान्डी मात्र हैन, यो सूचीमा भएका सुविधा सम्पन्न र महँगा निजी अस्पतालहरु मेडिसिटीदेखि नर्भिकसम्मले समेत तह १ बाट प्रेषण भएर आएका वा यी अस्पतालहरूले स्क्रीनिङ गरेका संकास्पद बिरामीहरूको प्रोटोकल अनुसार आइसोलेशनमा राखि उपचार गर्ने र नमुना संकलन| गरी नजिकको/तोकिएको प्रयोगशालामा पठाउने व्यवस्था गर्ने हो। | प्रयोगशाला परिक्षणमा पोजेटिभ देखिएपछि भने यी अस्पतालहरुले आफू कहाँ राख्छु भन्दा पनि पाउँदैनन्। सामान्य केसहरूलाई लेभल १ कोभिड अस्पतालहरूमा प्रोटोकल अनुसार एम्बुलेन्स मार्फत प्रेषण गर्ने व्यवस्था मिलाउने तर जटिल तथा अति जटिल केसहरू लेभल २ कोभिड अस्पतालहरूमा सिधै पठाउनै पर्छ। एम्बुलेन्स सेवा नपुग्ने क्षेत्रका लागि स्वास्थ्य तथा जनसंख्या मन्त्रालयले यथोचित व्यवस्था मिलाउनु पर्छ। | देशभरका लेभल १ र लेभल २ अस्पताल यी हुन्- |  | लेभल ३ अस्पताल काठमाडौँमा १ ठाउँमा र काठमाडौँ बाहिर धरान र कोहलपुर गरी तीन ठाउँमा मात्र छ। |  |  | त्यसैले ग्रान्डीले आफ्नै कर्मचारी भए पनि कोभिड १९ पोजिटिभ भेटिएपछि पठाउनु पर्ने लेभल १ वा लेभल २ को अस्पतालमा हो। यो भनेको कि राजधानीको लेभल १ को अस्पताल कि कीर्तिपुर आयुर्वेद, कि दुवाकोटको काठमाडौँ मेडिकल कलेज हो। कि भने लेभल २ को टेकु अस्पताल वा पाटन अस्पताल वा सशस्त्रको अस्पताल हो। | ग्रान्डीले आफ्ना संक्रमित कर्मचारीसँग सम्पर्कमा रहेका स्वास्थ्यकर्मीहरुसहितलाई आफ्नै अस्पतालमा आइसोलेसनमा राखेको छ। निर्देशिका अनुसार गर्नुपर्ने त्यही हो। उनीहरुमध्ये कसैलाई संक्रमण पुष्टि भयो भने पनि फेरि अर्को अस्पतालमा पठाउनै पर्छ। | महामारी फैलिएर संक्रमण बढ्दै जाँदा सरकारले निर्देशिकामा पनि परिवर्तन गर्दै जाला। तर अहिलेलाई यो निर्देशिका विपरीत जान कसैलाई अनुमति हुँदैन। | हो, निजी क्षेत्रका केही अस्पतालहरुले कोरोनाको डरमा अरु रोगको उपचार नै नगरेको, कोरोनाको आशंकामा अरु रोग लागेकालाई छुँदै नछोएको जस्ता समाचारहरु पनि आएका छन्।  निजी क्षेत्रका अस्पतालहरुले त्यसो गर्नु हुँदैन थियो। तर कोरोना संक्रमितको उपचार अरु रोग लागेकाहरुसँगै गर्न नहुने भएर छुट्टै स्वास्थ्यकर्मी र छुट्टै अस्पतालमा पठाउनु पर्ने सरकारको निर्देशिका बमोजिम पाटन अस्पतालमा पठाएको विषयलाई लिएर सामाजिक सञ्जालमा राखिएका विचारहरु भ्रामक छन्। पत्रकारहरुले थोरै अध्ययन मात्र गरेको भए आफू भ्रमित हुनबाट जोगिन्थे र उनीहरुले अरुलाई पनि भ्रममा पार्न रोक्थे। | सम्बन्धित डकुमेन्टहरु- | कोभिड-१९ महामारीको सन्दर्भमा कोभिड तथा अन्य स्वास्थ्य सेवा प्रवाहका लागि अन्तरिम निर्देशिका २०७६ | कोभिड-१९ का बिरामीहरूको निदान र उपचारमा प्रत्यक्षरूपमा संलग्न स्वास्थ्यकर्मी तथा अन्य कर्मचारीहरूको व्यवस्थापन सम्बन्धी मार्ग निर्देशन | Coronavirus disease (COVID-19) outbreak updates & resource materials"
https://nepalfactcheck.org/2020/05/note-king/,राजाको फोटो भएको नोट ‘नचल्ने’ खबर भ्रामक | के हो तथ्य ?,"सामाजिक सञ्जालमा हिजोदेखि एउटा चर्चा चलेको छ- अबदेखि राजाको चित्र भएको नोट नचल्ने! केहीले यस्तै शीर्षकमा समाचार लेखेका छन् भने धेरैले यसबारे आफ्नो धारणा लेखिरहेका छन्। सामाजिक सञ्जालमा भएको चर्चाले राजाको चित्र भएको नोट भारतको ‘नोटबन्दी’ जस्तो बेकम्मा हुने नगरी ‘नचल्ने’ हुन लागेको जस्तो पनि देखिएको छ। | के हो यसको वास्तविकता? हामीले यसबारे फ्याक्टचेक गरेका छौँ। |  | राजा ल्याऊ देश बचाऊ अभियान नामको फेसबुक पेजले रातोपाटीको समाचार सेयर गरेको छ जसको शीर्षक ‘पूर्वराजाको चित्र भएको नोट अब नचल्ने, नोटमा स्टिच लगाउन पनि रोक’ रहेको छ। | रातोपाटीको आफ्नै भेरिफाइड फेसबुकबाट पनि यो समाचार व्यापक सेयर भएको छ। अधिकांश कमेन्टहरु नोट नचल्ने बनाउन लागेकोमा विरोध छ। |  | त्यसैगरी फेसबुकमा देशसञ्चारको ‘अब पूर्वराजा वीरेन्द्र र ज्ञानेन्द्रको फोटो अंकित नोट नचल्ने’ शीर्षकमा समाचार राखिएको छ। शीर्षक अनुसार अरु पूर्वराजाको फोटो अंकित नोट चल्ने, वीरेन्द्र र ज्ञानेन्द्रको चाहिँ नचल्ने जस्तो भ्रम पर्न सक्छ। |  | कलाकार दीपकराज गिरीले पनि यो बारेमा सोमबार फेसबुकमा स्टायटस लेखेका छन्। |  | फेसबुकमा थुप्रै पेजहरुले नोट नचल्ने शीर्षकमा समाचार सेयर गरेका छन्- | सोसल मिडियामा आएका कुराले राजाको तस्बिर भएको नोट ‘नचल्ने’ जस्तो भ्रम भए पनि कुरा त्यसो होइन। यो भारतमा चार वर्षअघि गरिएको नोटबन्दी (डिमनिटाइजेसन) को बेलामा जस्तो एक सय र पाँच सयको नोट नचल्ने भनिएको होइन। यो कुरा नेपाल राष्ट्र बैँकले जेठ ११ गते सबै बैँक तथा वित्तीय संस्थालाई सफा नोट नीतिबारे पठाएको परिपत्रबाट आएको हो। |  |  | परिपत्रको बूँदा नम्बर ७ मा पुनः निष्काशन अयोग्य नोटको रुपमा वर्गीकरण गर्दै चलनचल्तीको लागि पठाउन नहुने नोटहरुको बारेमा उल्लेख छ। त्यसमा ‘पूर्वराजाको तस्बिर अंकित भएको नोट’ पनि लेखिएको छ। | यस्तो नोट नचल्ने नभई बजारमा नआउने व्यवस्था मिलाउन चाहिँ राष्ट्र बैँकले निर्देशन दिएको हो। त्यस्ता नोट तिनीहरुले रातो रङ्गको स्लिप प्रयोग गरी नोटकोष वा नेपाल राष्ट्र बैँकमा जम्मा गर्नुपर्नेछ। | पूर्वराजाको फोटो भएको नोट चलनचल्तीमा नल्याउने निर्णय हालका अर्थमन्त्री युवराज खतिवडा नौ वर्षअघि नेपाल राष्ट्र बैँकको गभर्नर हुँदा सन् २०११ मा गरेका थिए। २०६७ फागुन २९ गते राष्ट्र बैँकले फागुन मसान्तसम्म मात्र पूर्व राजाको फोटो भएका नोट स्वीकार गर्ने, चैत १ पछि स्वीकारै नगर्ने, बैँकहरुले नोट दाखिला गर्न ल्याए पनि स्वीकार्य नहुने सूचना निकालेको थियो। |  | यो चाहिँ अहिले चर्चा भए जस्तो ‘नोट नचल्ने’ सूचना हो। त्यतिबेला नोट नचल्ने भएपछि सबै आत्तिएका थिए। राष्ट्र बैँकको सूचनामा भएका शाखाहरुमा नोट साट्न ठूलो भिड जम्मा भएको थियो। |  | तर अख्तियार दुरुपयोग अनुसन्धान आयोगको हस्तक्षेपपछि यो निर्णय फिर्ता भयो। राजाको फोटो भएका नोट नचल्ने भन्दै फिर्ता गर्न लगाएर नयाँ छापेर कमिसन खान लाग्या छ है भन्ने आरोप लगाउँदै नारायण दाहालले अख्तियारमा उजुरी दिएका थिए।  त्यसैको छानबिन गर्न अख्तियारले राष्ट्र बैंकका अधिकारीलाई स्पष्टिकरण लिएको थियो। | अख्तियारले राष्ट्र बैँकका अधिकारीहरुलाई राजाको फोटो भएको नोट नचल्ने कुरा सर्वसाधारणलाई पर्याप्त पूर्व सूचना नदिइ अन्यौलमा किन राखेको ? राजपत्रमा सूचना किन नछापेको ? एकैपटक नोट छापेर अनियमितता गर्न खोजेको हो ? जस्ता प्रश्न राखेका थिए। | अख्तियारले कानुनको कुरा उठाएपछि राष्ट्र बैँकले राजाको फोटो भएको नोट पहिले जस्तै गरी चल्ने सूचना जारी गर्न बाध्य भयो। |  | तत्कालीन गभर्नर खतिवडा जनदबाब र अख्तियारको दबाबका कारण तीन दिनमा तीन निर्णय गरी अन्तमा ‘पूर्वराजा अंकित नोटहरु सट्टाभर्ना गर्न सर्वसाधारणलाई कठिनाइ परेको व्यहोरा बैंकको जानकारीमा आएकाले सर्वसाधारणको सुविधालाई ध्यानमा राखेर पूर्वराजा अंकित नोटहरु पूर्ववत् चलनचल्तिमा रहने व्यवस्था गरेको छ’ भन्न बाध्य भयो। | उतिबेलाको निर्णय अनुसार नै राजाको फोटो भएका नोट चलनचल्तीमा नल्याई राष्ट्र बैँकमा दाखिला गराउन थालेको भए यति बेला अर्थात् नौ वर्षसम्ममा त्यस्ता नोट बजारबाट हटिसकेका हुन्थे। तर त्यसो गरिएन। | अहिले भने नौ वर्षअघिको जस्तो राजाको फोटो भएको नोट नचल्ने निर्णय भएको होइन, त्यस्ता नोटलाई पुनः बजारमा नपठाउने व्यवस्था मिलाउन चाहिँ राष्ट्र बैँकले बैँक तथा वित्तीय संस्थालाई निर्देशन दिएको हो। तसर्थ आफ्नो गोजीमा भएको राजाको फोटो भएको नोट नचल्ने हो कि भनेर चिन्ता लिनु पर्दैन, बरु संकलन गर्नुपर्ने भए त्यस्तो नोट आफूकहाँ फेरि नआउला भनेर चाहिँ चिन्ता गर्नुपर्ने हो।"
https://nepalfactcheck.org/2020/05/pm-address/,प्रधानमन्त्रीको सम्बोधनको फ्याक्टचेक : कुन-कुन तथ्य गलत ?,"प्रधानमन्त्री केपी शर्मा ओलीले साँझ साढे ५ बजे देशबासीलाई सम्बोधन गरे। आज ६३ औँ दिन लकडाउनमा बसिरहेका देशबासी प्रधानमन्त्रीको सम्बोधनमा केही खास आउने प्रतीक्षामा थिए। त्यस्तो खासै विशेष कुरा भने केही पनि आएन। ‘गरिनेछ’ आश्वासन धेरै आए। सम्बोधनका केही तथ्य भने गलत छन्। हामीले यसबारे फ्याक्टचेक गरेका छौँ। | प्रधानमन्त्रीको दावी : कुनै मानवीय क्षति नहोस् भन्ने हाम्रो अथक प्रयासका बाबजुद यसबीचमा नेपालभित्र हाम्रा तीन जना नागरिकको दुःखद् निधन भएको छ। | तथ्य : तीन जना होइन, चार जनाको मृत्यु भएको स्वास्थ्य तथा जनसंख्या मन्त्रालयले दिँउसो सवा ४ बजेको प्रेस ब्रिफिङमा नै घोषणा गरिसकेको हो। प्रधानमन्त्रीले साढे ५ बजे सम्बोधन गर्ने खबर दिउँसोदेखि नै आएको थियो। कसैले पनि सम्बोधनको भिडियो रेकर्डेड हो, लाइभ होइन भनेका थिएनन्। यदि यो अगाडि नै रेकर्ड गरिसकेको भए यति बजे रेकर्ड गरिएको भनेर टेलिभिजनमा सूचना दिन सकिन्थ्यो। तर सम्बोधनका क्रममा नेपाल टेलिभिजनले न ‘लाइभ’ लेखेको थियो, न ‘रेकर्डेड’ नै। जेठ ४ गते नै चौथो व्यक्तिको मृत्यु भइसके पनि र त्यसको आधिकारिक घोषणा भइसकेको एक घण्टा नाघिसक्दा पनि प्रधानमन्त्रीको मुखबाट तीन जनाको मात्र मृत्यु भएको भनाउनु गलत हो। | प्रधानमन्त्रीको दावी : फागुन ३ देखि चैत २९ गतेसम्म झण्डै २ महिनासम्म संक्रमितको संख्या दोहोरो अङ्कमा ननाघ्नु र मानवीय क्षतिवेगर बन्दाबन्दीको पालना हुनुले विश्व स्वास्थ्य संगठनले हाम्रो मुलुकलाई अति जोखिमबाट जोखिमको तहमा प्रगति भएको बताएको थियो। | तथ्य : यो गलत भएको पुष्टि विश्व स्वास्थ्य संगठनले गरिसकेको छ। यो विषयमा हामीले अप्रिल २६ मा नै फ्याक्टचेक गरिसकेका थियौँ- कोरोना भाइरसको उच्च जोखिम रहेका देशहरुको सूचीबाट नेपाल हटेको समाचार गलत ‘विश्व स्वास्थ्य सङ्गठन (डब्लूूएचओ)ले नेपाललाई कोरोना भाइरस (कोभिड–१९)को अति उच्च जोखिमको सूचीबाट हटाएर उच्च जोखिमको सूचीमा राखेको छ । कोरोना नियन्त्रण तथा रोकथाममा नेपालको प्रगतिका आधारमा जोखिम सूचीमा सुधार भएको दावी सरकारी अखबार गोरखापत्र र समाचार एजेन्सी राससले गरेको थियो। | हामीले विश्व स्वास्थ्य संगठनको नेपालस्थित कार्यालयका अधिकारीहरुसित सम्पर्क गर्‍यौँ। उनीहरुले यसमा अनभिज्ञता जनाए। ‘हामीले पनि समाचार सुन्यौँ, डब्लुएचओको कुनै पनि डकुमेन्टमा नेपालको स्थान यसरी झरेको हामीले देखेका छैनौँ’, उनीहरुले भनेका थिए। | डब्लुएचओले तीन वटा ग्रेडिङ गर्ने गर्छ। सम्पूर्ण विश्व स्वास्थ्यलाई असर पर्ने हिसाबको भए ग्रेड थ्री इमरजेन्सी भन्ने गरिन्छ। कोभिड १९ लाई डब्लुएचओले Pandemic भनेर ग्रेड थ्री इमर्जेन्सी घोषणा गरेको छ। यो भनेको ग्लोबल हाइ रिस्क हो। यो विश्वका सबै देशमा लागू हुन्छ। अर्को, डब्लुएचओले सिचुएसन रिपोर्टको दैनिक अपडेट दिने गर्छ। यसमा ट्रान्समिसन क्लासिफिकेसनको चार लेभल हुन्छ। यसमा नेपालको लेभल परिवर्तन भएको छैन। डब्लुएचओले अर्को एउटा वर्गीकरण पनि गर्ने गर्छ- प्रत्येको देशको तयारीको अवस्था (Country Preparedness and Response Status) का बारेमा। यसको २० अप्रिल २०२० र त्यो भन्दाअघिको मार्च १९, २०२०, फेब्रुअरी २८ को रिपोर्टमा पनि नेपाल लेभल ३ मा नै छ। अर्थात् प्रधानमन्त्रीले दावी गरे जस्तो अति जोखिमबाट जोखिमको तहमा प्रगति भएको बताएको थिएन। | प्रधानमन्त्रीको दावी : एक मात्र प्रयोगशालाबाट सुरु भएको कोभिड–१९ को परीक्षणलाई सातवटै प्रदेशसम्म विस्तार गर्दै २० भन्दा बढी प्रयोगशालाबाट अहिले तीब्र बनाइएको छ। | तथ्य : प्रधानमन्त्रीले २० भन्दा बढी प्रयोगशालाबाट कोभिड-१९ को परीक्षण तीब्र बनाइएको भने पनि हिजोसम्म देशभरका कूल १९ प्रयोगशालाबाट मात्र परीक्षण हुन्थ्यो। यी हुन् परीक्षण हुने ल्याबहरु (स्रोत : मन्त्रालयको सिचुएसन रिपोर्ट)

यसमा त्रिभुवन विश्वविद्यालयको बायोटेक्नोलोजी विभागमा रहेको मेसिन ल्याएर आजदेखि टिचिङ अस्पतालमा पीसीआर परीक्षण सुरु गरिएको छ। अर्थात् आजदेखि बल्ल कूल २० प्रयोगशालाबाट परीक्षण हुने हो। प्रधानमन्त्रीले दावी गर्नुभए जस्तो ‘२० भन्दा बढी’ प्रयोगशालाबाट परीक्षण हुने गरेको छैन। | प्रधानमन्त्रीको दावी : महामारीका कारण माध्यमिक शिक्षा परीक्षा (एसइइ) सञ्चालन हुनुभन्दा २ दिन अगाडि स्थगित गर्नु परेको थियो। | तथ्य : एसईई परीक्षा २०७६ चैत ६ गतेदेखि हुन लागेको थियो। त्यसको अघिल्लो दिन अर्थात् चैत ५ गते साँझ बल्ल उपप्रधानमन्त्री ईश्वर पोखरेलको नेतृत्वमा रहेको कोरोनाभाइरस रोकथामसम्बन्धी उच्चस्तरीय समन्वय समितिले परीक्षा स्थगित गर्ने निर्णय गरेको थियो। प्रधानमन्त्रीले दुई दिन अगाडि स्थगित गर्नुपरेको भने पनि परीक्षा दिन तयार भएका लाखौँ विद्यार्थीलाई थाहा छ, परीक्षा सुरु हुन १२ घण्टाभन्दा कम समय बाँकी रहँदा बल्ल स्थगित भएको समाचार मिडियामा आएको थियो। दुई दिन अगाडि त सरकारले प्रत्येक एसईई केन्द्रमा स्वास्थ्य जाँचसहितको हेल्थ डेस्क राखेर परीक्षा सञ्चालन गर्ने तयारी गरेको थियो। दुई दिन अगाडि स्थगित गरेको भए भोलिका लागि सबै तयारी पूरा भनेर सरकारी अखबार गोरखापत्रको मुखपृष्ठमा यस्तो खबर आउने थिएन चैत ५ गते। | प्रधानमन्त्रीको दावी : कोरोना भाइरसबाट जीवन गुमाउनेको संख्या प्रतिशतमा हेर्ने हो भने हामीले सामान्य ठानेका मौसमी रुघाखोकीबाट मर्नेको भन्दा कम छ भन्ने त तथ्यांकले नै बताएको छ। | तथ्य : Harvard Medical School र Emory University सित आवद्धहरुले JAMA Internal Medicine मा मे १४ मा प्रकाशन गरेको पेपर अनुसार यो रुघाखोकी जस्तो सामान्य होइन। पेपरमा लेखिएको छ, ‘अधिकारीहरुले सार्स-कोभ-२ (कोभिड १९ गराउने भाइरस) लाई रुघाखोकीज्वरो जस्तै भने पनि त्यो सत्य होइन।’ Assessment of Deaths From COVID-19 and From Seasonal Influenza शीर्षकको पेपरमा अमेरिकामा हरेक हप्ता २० गुणा बढी मृत्यु यसबाट भएको उल्लेख छ। | विश्व स्वास्थ्य संगठनले पनि सिजनल इन्फ्लुएन्जाभन्दा यसको मृत्युदर बढी रहेको उल्लेख गरेको छ। | हेल्थलाइनमा प्रकाशित रिपोर्ट अनुसार पनि विज्ञहरुले मौसमी रुघाखोकी ज्वरो भन्दा कोभिड १९ धेरै भयावह भएको उल्लेख छ। फ्लुभन्दा यो सजिलोसँग धेरैमा फैलिन्छ, यसको मृत्यु दर र अस्पतालमा बस्नु पर्ने गरी बिरामी हुने दर पनि धेरै छ। | प्रधानमन्त्रीको दावी : भाइरस फोहरमा रमाउँछ, आफ्नो शरीर र बासस्थान दुबैको सरसफाईमा एकदमै ध्यान दिऊँ। | तथ्य : भाइरस फोहरमा रमाउने प्रधानमन्त्रीको दावी भ्रामक छ। भाइरोलोजीमा पिएचडी गरेकी डा. लुना भट्ट शर्माले ट्विट गरेकी छिन्- मेरो अहिले सम्मको बुझाईको क्रममा कहिले नसुनेको कुरा हो यो, भाइरस फोहोरमा रमाउँछ। | मेरो अहिले सम्मको बुझाईको क्रममा कहिले नसुनेको कुरा हो यो, वाइरस फोहोर मा रमाउँछ।🤔🤔 तथ्य सुचना दिनु पर्ने हो,
अहिले धेरै नागरिकहरु पढे लेखेका पनि छन।
कुनै अनुसंधान को नतिजा बिना यस्तो भन्दा ??
त्यसो भए आयुर्बेद को उद्ग्गंम स्थल भारतमा किन यति धेरै मृत्यु??🤔🤔 | — Dr.Luna Bhatta Sharma (@Lunabs8) May 25, 2020 |  | कोरोना भाइरस संक्रमित व्यक्तिले खोक्दा, हाँछ्यु गर्दा नाक वा मुखबाट निस्कने छिटा अर्को व्यक्तिको आँखा, नाक वा मुखबाट शरीर भित्र पसेपछि सर्ने हो। त्यसैले बसोबासको ठाउँ एकदमै सफाचट्ट भएको र दिनदिनै नुहाएर चट्ट भएर बस्ने मानिस पनि अर्को संक्रमित व्यक्तिले खोक्दा निस्कने छिटाबाट संक्रमित हुनसक्छ। | भाइरस फोहरमा मात्र रमाउने होइन, डोरोथी क्रफोर्डको पुस्तक VIRUSES A Very Short Introduction का अनुसार भाइरस जहीँतहीँ हुन्छ। पृथ्वीमा भएका सबै जीवित कुरालाई जोड्दा पनि त्यसको संख्याभन्दा बढी भाइरस हुन्छ। भाइरस अनुमानित १० करोड प्रकारका हुन्छन्। त्यसैगरी पुस्तकमा उल्लेख भए अनुसार भाइरस समुद्रको गहिराइमा भएको हाइड्रोथर्मल भेन्ट्सदेखि पोलार आइसक्याप्स, एसिड लेक्ससम्म पनि भाइरस रमाउँछ। | र, एउटा स्पष्टिकरण | विगत केही समयदेखि अपाङ्ग वा एकल महिला भत्ता कटौति भएको चर्चा चलेकोमा प्रधानमन्त्रीले भनेका छन्- “यस अप्ठ्यारो समयमा अपाङ्गता भएका व्यक्ति वा अन्य कसैको पनि राज्यले उपलब्ध गराउँदै आएको सामाजिक सहायतामा कटौती गरिने छैन।” | सच्याइएको : यसअघि अपाङ्ग वा एकल महिला भत्ता कटौति हुन लागेको ‘हल्ला’ भनी गलत उल्लेख भएकोमा सच्याइएको छ। पहिले सामाजिक सुरक्षा ऐन को दफा २९ अनुसार साबिक बमोजिम खाइपाइ आएको भत्ता दिने भन्ने थियो। २०७६ चैत ३ गते राजपत्रमा नियमावली प्रकाशित भएपछि नेपाल सरकारले निर्णय गरेर दिने भत्ताको निर्णय पनि स्वतः खारेज भएको थियो। फलस्वरुप चैतदेखि ६० वर्ष मुनिका एकल महिला र अति अशक्त अपांगको भत्ता रोकिएको हो। प्रधानमन्त्रीले कटौति गरिने छैन भनेर सम्बोधन गरे पनि यो दिनका लागि अब चालू आवमा क्याबिनेटले निर्णय गरेर नरोक्ने भनी परिपत्र गराउनु पर्छ र त्यसपछि ऐनमा समेत संशोधन गर्नुपर्ने हुन्छ। | "
https://nepalfactcheck.org/2020/04/us-professor/,के अमेरिकामा पक्राउ परेका प्रोफेसरले कोरोना भाइरस बनाएर चीनलाई बेचेका हुन्? | तपाईँ हामीले के गर्न सक्छौँ ?,"विगत केही दिनदेखि हामीलाई अमेरिकामा पक्राउ परेका हावर्ड विश्वविद्यालयका प्रोफेसरको बारेमा फ्याक्टचेक गर्न अनुरोध पाठकहरुले गर्नुभएको छ। धेरैले एउटा भाइरल भएको भिडियो पठाउनु भएको छ जसमा एफबिआईले हार्वर्ड विश्वविद्यालयका प्रोफेसरलाई पक्राउ गरेको दावी गरिएको छ। सोसल मिडियामा भाइरल भइरहेकै विषयमा मूलधारको टेलिभिजन इमेज च्यानलको वेबसाइट र अन्य थुप्रै कपिपेस्ट अनलाइनहरुले पनि यो समाचार राखेका छन्। प्रोफेसर पक्राउ परेका जरुर हुन्, तर त्योसँग सम्बन्धित विवरणहरु भने झुटा हुन्। हामीले फ्याक्टचेकका क्रममा फेला पारेको तथ्य यस्तो छ। | भाइरल भएका दुई भिडियो यस्ता छन्। एउटामा एक अमेरिकी अधिकारीले मात्र बोलेका छन्। | अर्कोमा भने समाचार छ। | दुवै भिडियोसँगै यस्तो पनि लेखेर फरवार्ड गर्ने गरिएको छ- | Finally FBI arrested a professor from Boston university who was in connection with Chinese university and research lab in Wuhan, and was highly paid by China…….Now it is very close to clear that corona virus is a Bio Attack planned and conducted by China.
– A Chinese expert assures everybody that inhalation of a steam from hot water kills Corona virus 100 percent. Even if the virus entered the Nose, throat or Lungs. Corona Virus can not stand the hot water steam…
PLEASE CIRCULATE THIS INFORMATION TO ALL YOUR FAMILY MEMBERS AND FRIENDS | सामाजिक सञ्जालमा मात्र भाइरल भइरहेको यो विषयमा आज इमेज च्यानलमा समाचारै आयो- | नयाँपेज लगायत थुप्रै कपिपेस्ट अनलाइनहरुले पनि यो समाचार राखेका छन्। | के यो समाचार सही हो त? | यो समाचार आधा सही, आधा गलत हो। के सही हो र के गलत त ? स्नुप्स डट कमले १८ फेब्रुअरीमा नै यो बारेमा फ्याक्टचेक गरिसकेको छ। | सही खबर :
हार्वर्ड विश्वविद्यालयका प्रोफेसर चार्ल्स लाइबर जनवरी २०२० मा पक्राउ परेका थिए। उनीमाथि आरोप छ- वुहान प्राविधिक विश्वविद्यालयबाट प्राप्त भएको भनिएको कोषको बारेमा र उनको चिनियाँ सरकारले प्रायोजन गरेको भर्ती कार्यक्रममा सम्बन्धबारे संघीय अधिकारीहरुलाई झुटो बोल्नु। | गलत खबर :
लाइबरको गिरफ्तारीको नोभेल कोरोना भाइरससित केही पनि सम्बन्ध छैन। यो भाइरस चीन वा अरु कतै बनाइएको वा विकास गरिएको पनि होइन। | कसरी फैलियो खबर?
जनवरी २८, २०२० मा लाइबर पक्राउ परे लगत्तै यो किसिमको षड्षन्त्र सिद्धान्त सुरु भएको हो। त्यसमाथि चीन र उहान विश्वविद्यालय जोडियो। उहान त्यही सहर हो जहाँबाट यो भाइरस फैलिएको थियो। त्यतिबेलै २८ हजार सेयर सहित भाइरल भएको यो फेसबुक पोस्ट हेर्नुस् | फ्याक्टचेक डट ओआरजीले पनि यो बारेमा फेब्रुअरीमा नै फ्याक्टचेक गरिसकेको छ। | त्यसमा उल्लेख भए अनुसार अमेरिकाको न्याय मन्त्रालयले जनवरी २८ मा लाइबर र दुई जना चिनियाँ नागरिकलाई लगाइएको अभियोगबारे एउटै प्रेस रिलिजमाजानकारी दिइएको थियो। तर यी तीन वटै केस अलग अलग भएको त्यो प्रेस रिलिजको शीर्षकमै उल्लेख छ | लाइबर हार्वर्ड विश्वविद्यालयको केमेस्ट्री र केमिकल बायोलोजी डिपार्टमेन्टका प्रमुख थिए। उनले अमेरिकी रक्षा मन्त्रालय र नेसनल इन्स्टिच्युट्स अफ हेल्थ दुवै निकायलाई आफ्नो वुहान विश्वविद्यालयसितको सम्बन्धको बारेमा ढाँटेका थिए। त्यसैगरी चीनको थाउजेन्ड ट्यालेन्ट्स प्लान नामको कार्यक्रम, जसको उद्देश्य चिनियाँ प्रवासी र विदेशी वैज्ञानिकहरुलाई चीनका लागि काम गराउने हो, बारेमा पनि ढाँटेका थिए। | लाइबरमाथि चिनियाँ सरकारबाट १५ लाख डलरभन्दा बढी रकम वुहानमा ल्याब सुरु गर्न लिएको, मासिक ५० हजार डलर तलब र भत्ता लिएको आरोप पनि छ। | फ्याक्टचेक डट ओआरजीले अमेरिकी न्याय मन्त्रालयलाई कोरोना भाइरससितको सम्बन्धको बारेमा सोधेको प्रश्नको जवाफमा त्यहाँका प्रवक्ताले इमेलमा भनेका थिए, ‘न्याय मन्त्रालयले यस्तो कुनै आरोप लगाएको छैन।’ | तर नेपालमा आएका समाचारमा भने ‘अमेरिकामा कोरोना भाइरस बनाउन मद्दत गरेको आरोपमा पक्राउ परेका’ भनेर शीर्षकमै राखिएको छ। पक्रनेले नै नलगाएको आरोप कसले लगायो? | लाइबर नानो साइन्टिस्ट हुन्। उनको अनुसन्धान नानोवायर्सलाई सेल्समा प्रयोग गर्ने विषयमा छ। उनी बायोलोजिस्ट हैनन्। न उनमा भाइरसबारे कुनै विज्ञता छ। | उनको सम्बन्ध रहेको भनिएको उहान प्राविधिक विश्वविद्यालयले पनि भाइरस सम्बन्धी काम गर्दैन। यो मुख्यतया इन्जिनियरिङको शिक्षा दिने विश्वविद्यालय हो। | कोरोना भाइरस मानवनिर्मित जैविक हतियार हो?
यस्तो हल्ला धेरै भएको छ। चीनमा यो भाइरस फैलँदा त हाम्रा एक नेता नारायणमान बिजुक्छेले सार्वजनिक रुपमा भाषण गरेरै यो अमेरिकाको षड्यन्त्र भएको बताएका थिए। अमेरिकामा भने यो चीनको षड्यन्त्र भएको हल्ला चलेको छ। त्यहाँका नेता (सिनेटर)ले समेत यस्तो बोल्छन्। तर यो भाइरस मान्छेले बनाएको भन्ने अहिलेसम्म कुनै विश्वसनीय प्रमाण फेला परेको छैन। बरु धेरै अध्ययनहरुले यो मान्छले बनाएको भाइरस नभएको चाहिँ देखाएको छ। | सम्बन्धित डकुमेन्ट
प्रोफेसर लाइबरलाई के अभियोग लगाइएको छ? चार्जिङ डकुमेन्ट पढ्नुस्।
अमेरिकी न्याय मन्त्रालयको प्रेस विज्ञप्ति पढ्नुस्। | यस्ता धेरै गलत सूचना अहिले फैलिरहेका छन्। यो पनि कोरोना भाइरस जस्तै संक्रमण हो। सूचना संक्रमण। इन्फोडेमिक। जसरी कोरोना फैलिन नदिन हात धुनुपर्छ, त्यसैगरी यस्तो सूचना संक्रमण फैलन नदिन पनि तपाईँ आफै जागरुक हुनुपर्छ। यस्ता समाचार तपाईँको मेसेन्जरमा आयो भने अरुलाई फरवार्ड गर्ने काम नगर्नुस्। | फेसबुकमा यस्ता गलत लाग्ने, शंकास्पद समाचार वा लिङ्कहरु भेटिएमा त्यसलाई सेयर, लाइक वा कमेन्ट नगर्नुहोला। तपाईँले त्यसो गर्नुभयो भने यस्ता गलत कुरा अझ फैलन सक्छ। एकदमै विश्वास लाग्ने स्रोतहरुबाट मात्र जानकारी लिनुस्। | (सेन्टर फर मिडिया रिसर्च र माइसंसारको संयुक्त प्रयासमा सोसल मिडियामा भाइरल भएका र मिडियामा आएका समाचारहरुको तथ्य जाँच हामी गरिरहेका छौँ। तपाईँलाई शंका लागेका लिङ्क, फोटो वा भिडियो editor@nepalfactcheck.org वा blog@mysansar.com अथवा माइसंसारको फेसबुक पेजमार्फत् पठाउन सक्नुहुन्छ। तथ्य जाँच सामाग्री माइसंसार र नेपालफ्याक्टचेकमा प्रकाशन हुन्छ।)"
https://nepalfactcheck.org/2020/04/unverified-decision/,के शुक्रबार र शनिबार काठमाडौँ बाहिर जान पाउने निर्णय भएको हो ?," | शुक्रबार र शनिबार काठमाडौँमा अड्किएका नागरिकहरुलाई काठमाडौँ बाहिर जान पाउने निर्णय भएको खबर प्रमुख अनलाइन मिडियाहरुले बिहीबार दिउँसो दिए। तर त्यसको दुई घण्टा नबित्दै सरकारले यस्तो निर्णय नभएको बतायो। | ‘कोभिड-१९’ रोकथाम तथा नियन्त्रण उच्चस्तरीय समन्वय समितिका संयोजक तथा उपप्रधानमन्त्री ईश्वर पोखरेलले भोलि र पर्सि ( २८-२९ चैत्र , २०७६ ) काठमाडौँ प्रवेश गर्न नपाइने तर काठमाण्डौंबाट बाहिर जान भने खुला गर्ने निर्णय नभएको बताए। उनले फेसबुकमार्फत् लेखे, ‘यस्तो गम्भीर परिस्थितिमा त्यस किसिमको निर्णय कसरी हुनसक्छ!? जेसुकै कारणले भए पनि सार्वजनिक गरिएको उक्त समाचारमा सत्यता नभएको जानकारी गराउँदछु।’ |  | उपप्रमले यस्तो निर्णय हुँदै नभएको बताए पनि अधिकांश अनलाइनहरुले निर्णय भएको लेखेका थिए। उनले हुँदै नभएको दावी गरेको निर्णय भएको भनेर लेख्दा मिडियाले केलाई स्रोत बनाएको थियो त? | काठमाडौंबाट गाउँ फर्कन चाहनेलाई शुक्रबार र शनिबार जान दिइने शीर्षकमा कान्तिपुरले लेखेको थियो- ‘कोरोना रोकथाम उच्चस्तरीय समितिका संयोजक ईश्वर पोखरेलले बुधबार सम्बन्धित मन्त्रालयका मन्त्रीहरुसँग गरेको छलफलबाट भोलि र पर्सि गाउँ फर्कन जान चाहनेहरुका लागि दिने निर्णय भएको पोखरेलका स्वकीय सचिव दीपेन्द्र श्रेष्ठले जानकारी दिए।’ | भोलि र पर्सि उपत्यका बाहिर जान दिने सरकारको निर्णय शीर्षकमा अनलाइनखबरले लेखेको थियो- ‘भौतिक पूर्वाधार तथा यातायातमन्त्री बसन्त नेम्वाङकाअनुसार काठमाडौं उपत्यकामा अलपत्र परेकाहरुलाई राजमार्गका विभिन्न स्टेशनहरुमा पुर्‍याइदिने निर्णय भएको छ।’ | सेतोपाटीले भोलि र पर्सि काठमाडौंबाट बाहिर जान दिने सरकारको निर्णय शीर्षकको समाचारमा लेखेको थियो, ‘सरकारले लक डाउनका कारण काठमाडौंमा रहेकालाई शुक्रबार र शनिबार उपत्यका बाहिर जान दिने निर्णय गरेको छ। यो अवधि काठमाडौं उपत्यकाभित्र आउन भने पाइने छैन। बाहिर जान चाहनेलाई स्थानीय तहसँग समन्वय गरी पठाउन लागिएको रक्षा मन्त्रालय स्रोतले जानकारी दिएको छ।’ | रातोपाटीले शुक्रबार र शनिबार काठमाडौं उपत्यकाबाट बाहिर जान दिने सरकारको निर्णय शीर्षकमा कसैलाई उद्‍धृत नगरी ‘बिहीबार उपप्रधान तथा रक्षामन्त्री ईश्वर पोखरेलको नेतृत्वमा बसेको सरोकारवालाहरुसँगको बैठकले सो निर्णय गरेको हो’ लेखेको छ। | १२खरीले कसैलाई उद्ध‌ृत नगरी भोलि र पर्सि काठमाडौं बाहिर जान पाइने, आउन नपाइने शीर्षकमा काठमाडौंबाट बाहिर जान पाए पनि काठमाडौं प्रवेश गर्न भने नपाइने समितिले निर्णय गरेको समाचार लेखेको छ। | नेपाललाइभले शुक्रबार र शनिबार उपत्यका बाहिर जान दिने सरकारको निर्णय शीर्षकको समाचारमा लेखेको थियो- ‘काठमाडौंमा बसेर अध्ययनअध्यापन, विभिन्न पेशा व्यवस्था गर्दै आएका सर्वसाधरणलाई सम्बन्धित जिल्ला जान दिने निर्णय गरेको रक्षामन्त्री ईश्वर पोखरेलको सचिवालयले जनाएको छ।’ | बिजमाण्डूले काठमाडौंमा फसेकालाई गाउँ जान दिइने, भोलि र पर्सि गाडीको व्यवस्था सरकारले नै गर्ने शीर्षकमा लेखेको थियो भौतिक पूर्वाधार तथा यातायात मन्त्री बसन्त नेम्वाङले स्कर्टिङ गरेर उपत्यकाबाहिर जान दिनेबारे छलफल भइरहेको बताए। यसबारे आजै निर्णय हुने उनको भनाई छ। उनका अनुसार भोलि र पर्सि दुई दिनका लागि यो व्यवस्था गर्न लागिएको हो। | केही मिडियाले सचिवालयलाई केहीले मन्त्रीलाई र केहीले बेनामे स्रोत उद्‍धृत गरे पनि आधिकारिक निर्णय नै भएको हो कि सल्लाहमात्र भएको हो भन्ने प्रष्ट पार्न मिडिया चुके। | त्यसो त यसरी चुक्नेमा प्रधानमन्त्री तथा मन्त्रिपरिषद्को कार्यालयको आधिकारिक फेसबुक पनि थियो। फेसबुकमा यस्तो निर्णय भएको लेखेर पछि अपडेट गरिएको थियो। |  | तर पछि अपडेट गरिएको त्यो पोस्टलाई समेत प्रधानमन्त्री तथा मन्त्रिपरिषद्को कार्यालयको आधिकारिक फेसबुक पेजबाट डिलिट गरियो। | ‘कोभिड-१९’ रोकथाम तथा नियन्त्रण उच्चस्तरीय समन्वय समितिका संयोजकले नै निर्णय नभएको र गृह मन्त्रालयले पनि निर्णय नभएको बताएका कारण यी मिडियाका समाचार अपुष्ट ठहरिएको छ। | "
https://nepalfactcheck.org/2020/04/corona-fund/,"के प्रम, मन्त्री र सांसदको तलब नकाटिने, ड्युटीमा रहेका प्रहरीको मात्र तलब काटिने भएको हो?"," | सामाजिक सञ्जालमा केही दिन यता एउटा समाचार निकै सेयर भएको छ। समाचारमा दावी गरिएको छ, ‘प्रम, मन्त्री र सांसदको तलब नकाटिने, ड्युटीमा रहेका प्रहरीको मात्र तलब काटिने।’ प्रतिष्ठित व्यक्तिहरुले समेत यस्तो हेडलाइन भएका समाचार आफ्नो विचार राखी वा नराखी सेयर गरेको देखिएको छ। | के साँच्चै प्रधानमन्त्री, मन्त्री र सांसदहरुको तलब नकाटेर ड्युटीमा रहेका प्रहरीको मात्र कोरोना कोषका लागि तलब काटिएको हो त? हामीले फ्याक्टचेक गर्ने क्रममा भेटिएका तथ्य यस्ता छन्। | प्रधानमन्त्री, मन्त्री र सांसदको तलब नकाटिने, ड्युटीमा खटिएका प्रहरीको तलब काटिने ! शीर्षकमा बाह्रखरीले चैत २७ गते बिहीबार समाचार राखेको थियो। समाचारमा लेखिएको छ, ‘प्रधानमन्त्री केपी शर्मा ओलीले मंगलबार गरेको सम्बोधनमा प्रधानमन्त्री, मन्त्री र सांसदको तलबसहित सांसद विकास कोषको रकम कट्टा हुन सक्ने आकलन गरिएको भए पनि त्यसो हुन भने सकेन । तर पनि प्रधानमन्त्री ओलीको सम्बोधनमा त्यो परेन।’ | तर प्रधानमन्त्री र मन्त्रीहरुले एक महिना बराबरको तलब चैत २४ गते नै कोषमा जम्मा गरिसकेको समाचार नेपाललाइभमा छ। प्रधानमन्त्री तथा मन्त्रिपरिषद्को कार्यालयको वेबसाइटमा चैत २७ गतेसम्म कोषमा रकम जम्मा गर्नेहरुको नामावलीमा प्रधानमन्त्रीको ७७ हजार २८० रुपैयाँ पनि उल्लेख छ। त्यसैगरी सल्लाहकारहरुको रकम पनि त्यसमा उल्लेख छ। मन्त्रीहरुको सूची भने त्यसमा छैन। |  | मन्त्रीहरुको अलग अलग नाम नभए पनि नेपाल सरकारको नामबाट एकमुष्ट ५० करोड रुपैयाँ कोषमा जम्मा भएको देखाइएको छ चैत २४ गते। |  | राष्ट्रपतिले दुई महिनाको तलब कोषमा जम्मा गरेको विज्ञप्तिमार्फत् जानकारी दिएकी थिइन्। | सांसदहरुको भने एकमुष्ट सहयोग रकम कोषमा गएको छैन। तर, अलग अलग दलहरुले निर्णय गरेर कोषमा रकम दिने निर्णय गरेका छन्। नेपाली कांग्रेसले चैत ११ गते नै विज्ञप्ति जारी गरी सांसदको १५ दिनको तलब कोषमा दिने बताएको थियो। | चैत ११ गते नै सत्तारुढ नेकपा सांसदहरुले पनि आफ्नो १५ दिनको तलब कोषमा दिने निर्णय गरिसकेका थिए। देशसञ्चारमा प्रकाशित यससम्बन्धी समाचारमा संसदीय दलका उपनेता सुवासचन्द्र नेम्वाङलाई उद्‍धृत गरिएको छ। उनका अनुसार सांसदहरुबाट ६४ लाख ३९ हजार रुपैयाँ जम्मा हुनेछ। त्यस्तै नेकपाबाट सभामुख बनेका अग्निप्रसाद सापकोटा र राष्ट्रियसभा अध्यक्ष गणेश तिमिल्सिनाले सोमबार नै एक महिनाको तलब सहयोग गर्ने घोषणा गरिसकेका छन्। | त्यस्तै राष्ट्रिय जनता पार्टी नेपालले पनि १५ दिनको तलब कोषमा सहयोग गर्ने घोषणा गरिसकेको छ। कान्तिपुरमा प्रकाशित समाचार अनुसार राजपा अध्यक्ष मण्डलका संयोजक शरतसिंह भण्डारीले प्रतिनिधिसभा र राष्ट्रिय सभाका सांसदहरूलाई १५ दिनको पारिश्रमिक उपलब्ध गराउन निर्देशन दिएका हुन् । उक्त निर्देशनअनुसार सांसदहरूको १५ दिनको पारिश्रमिक संसद सचिवालयले सोझै कोरोना भाइरस संक्रमण रोकथाम, नियन्त्रण तथा उपचार कोषमा जम्मा गर्ने राजपाका महासचिव केशव झाले जानकारी दिए । | त्यसैले प्रधानमन्त्री, मन्त्री र सांसदहरुको तलब नकाटेर प्रहरीको मात्र तलब काटिएको खबर सही होइन। प्रधानमन्त्री र मन्त्रीहरुको तलब काटिसकिएको छ भने सांसदहरु सबैको तलब नकाटिए पनि अधिकांश दलका सांसदहरुको तलब काट्ने निर्णय भइसकेको छ। | तर पनि यो समाचार लेख्ने र सेयर गर्नेहरु कम भएका छैनन्। अर्थ सरोकारले हिजो बिहीबारमात्रै यही शीर्षकमा समाचार राखेको छ- |  | अरु कपिपेस्ट वेबसाइटहरुमा पनि यो समाचार सेयर हुँदैछ। केही उदाहरण- | "
https://nepalfactcheck.org/2020/04/corona-fake-video/,के कोरोनाबाट मरेकाहरुको लाशलाई समुद्रमा फ्याँकिएको हो? | तपाईँ हामीले के गर्न सक्छौँ ?," | सोसल मिडियामा अहिले एउटा भिडियो भाइरल भइरहेको छ। विशेषगरी फेसबुकको मेसेन्जरबाट धेरै सेयर भइरहेको यो भिडियोमा समुद्रको छेउ देखिन्छ। अनि त्यहाँ केही लाश देखिन्छन्। भिडियोको अन्त्यतिर केही मानिसहरुले समुद्र छेउबाट ती लाशहरुलाई उठाउँदै गरेको देखिन्छ। भिडियोसँगै अङ्ग्रेजीमा तीन वाक्य पठाइएको हुन्छ। त्यसमा दावी गरिए अनुसार केही देशले कोभिड १९ लागेर मरेकाहरुलाई समुद्रमा फालिरहेका छन्। अनि सुझाव दिइएको छ, ‘त्यसैले सी फूड खान छाड्नुस्। विश्व अन्त्य हुँदैछ, भगवान कृपया हस्तक्षेप गर्नुस्।’ | के हो यो भिडियोको सत्य ? हामीले फ्याक्टचेक गर्ने क्रममा भेट्टाएका तथ्य यस्ता छन्। |  | Some countries throw #Covid19 infected dead bodies into the seas. Advice to stop eating seafood.
The World is really coming to an end.
Dear God, please intervene😭😭😭 pic.twitter.com/wDQfdX8Nfq | — Dorje Dolma lama (@ddlama444) April 10, 2020 |  | यो भिडियोसँगै राखिएको अङ्ग्रेजी क्याप्सन यस्तो छ- | Some countries throw Covid19 infected dead bodies into the seas. Advice to stop eating seafood. The World is really coming to an end. Dear God, please intervene. | हामीले भिडियोका केही फ्रेमहरु निकालेर रिभर्स इमेज सर्च गर्दा यो भिडियो पुरानो भएको खुल्यो। | गत वर्ष अर्थात् सन् २०१९ को मार्च महिनामा मोजाम्बिकमा चक्रवात आइसकेपछि पनि यही भिडियो फैलाइएको थियो। त्यतिबेला चक्रवातका कारण मोजाम्बिकको समुद्र छेउमा लाशैलाश भेटियो भन्दै फेक न्युज फैलाउने काम भएको थियो। |  | यो भिडियो त्यो भन्दा पनि पुरानो अर्थात् सन् २०१४ को हो। अफ्रिकी नागरिकहरु युरोपेली देशमा जानका लागि साना डुङ्गाबाट समुद्रमा असुरक्षित यात्रा गर्ने क्रममा दुर्घटना हुँदा उनीहरुको मृत्यु भएको थियो। मृत्यु भएकाहरुको शव लिबियाको समुद्री तटमा फेला परेको थियो। यो त्यतिबेलाको भिडियो हो। | युरोन्युजले त्यतिबेलाको भिडियो युट्युबमा राखेको छ। दृश्यहरु धमिलो बनाए पनि यो त्यहीँकै दृश्य हो भनेर थाहा पाउन सकिन्छ। |  | योबारे भारतीय साइटहरु अल्टन्युज, क्विन्ट र न्युजमोबाइलले पनि फ्याक्टचेक गरिसकेको छ। | न्युजमोबाइलले भिडियोको एउटा फ्रेमलाई डेलीमेलमा प्रकाशित सन् २०१४ को फोटोसँग मिलेको देखाएको छ। |  |  | डेली मेलको सन् २०१४ को समाचार हेर्नुस्। | त्यसैले अहिले सोसल मिडियामा भाइरल बनाइएको भिडियो ६ वर्ष पुरानो अर्थात् सन् २०१४ मा लिबियाको भएको पुष्टि भएको छ। यो भिडियोको कोरोना भाइरसबाट मृत्यु भएकाहरुको लाशसित कुनै सम्बन्ध छैन। सोसल मिडियामा लेखिएका विवरण झुटो हो। | यस्ता धेरै गलत सूचना अहिले फैलिरहेका छन्। यो पनि कोरोना भाइरस जस्तै संक्रमण हो। सूचना संक्रमण। इन्फोडेमिक। जसरी कोरोना फैलिन नदिन हात धुनुपर्छ, त्यसैगरी यस्तो सूचना संक्रमण फैलन नदिन पनि तपाईँ आफै जागरुक हुनुपर्छ। यस्ता समाचार तपाईँको मेसेन्जरमा आयो भने अरुलाई फरवार्ड गर्ने काम नगर्नुस्। | फेसबुकमा यस्ता गलत लाग्ने, शंकास्पद समाचार वा लिङ्कहरु भेटिएमा त्यसलाई सेयर, लाइक वा कमेन्ट नगर्नुहोला। तपाईँले त्यसो गर्नुभयो भने यस्ता गलत कुरा अझ फैलन सक्छ। एकदमै विश्वास लाग्ने स्रोतहरुबाट मात्र जानकारी लिनुस्। | (सेन्टर फर मिडिया रिसर्च र माइसंसारको संयुक्त प्रयासमा सोसल मिडियामा भाइरल भएका र मिडियामा आएका समाचारहरुको तथ्य जाँच हामी गरिरहेका छौँ। तपाईँलाई शंका लागेका लिङ्क, फोटो वा भिडियो editor@nepalfactcheck.org वा blog@mysansar.com अथवा माइसंसारको फेसबुक पेजमार्फत् पठाउन सक्नुहुन्छ। तथ्य जाँच सामाग्री माइसंसार र नेपालफ्याक्टचेकमा प्रकाशन हुन्छ।)"
https://nepalfactcheck.org/2020/04/trump-memo/,के अमेरिकी राष्ट्रपति ट्रम्पले सात दिनभित्र विदेशीलाई आफ्नो देश फिर्ता जान आदेश दिएका हुन्? | खासमा भएको के हो ?,"अहिले सोसल मिडियामा एउटा समाचार भाइरल हुँदैछ। विभिन्न अनलाइनहरुले राखेका समाचारहरुमा दावी गरिएको छ कि सात दिनभित्र आफ्ना नागरिक फिर्ता लिन नेपालसहितका देशलाई ट्रम्पले आदेश दिए। आफ्ना नागरिक फिर्ता नलैजाने देशलाई भिसा प्रतिबन्ध लगाउने चेतावनी ट्रम्पले दिए। नेपालको समेत नाम तोकेर ट्रम्पले आफ्ना नागरिक फर्काउन चेतावनी दिए। | के यी समाचार सही हुन् त? हामीले गरेको फ्याक्टचेकमा देखिएका तथ्य यस्ता छन्। |  | सूचना विभागमा दर्ता भएको राजनीति डट कमले ७ दिन भित्र अमेरिका छोड्न बिदेशीलाइ ट्रम्पको चेतावनी शीर्षक समाचारमा लेखेको छ, ‘काेराेना महामारीका कारण अमेरिकी राष्ट्रपति डोनाल्ड ट्रम्पले अमेरिकाबाट आफ्ना नागरिक फिर्ता लैजान आदेश दिएका छन् । कोरोनाको महामारी तीब्र रुपमा फैलिरहेको बेला ट्रम्पले नेपालसहित विश्वका विभिन्न देशहरुलाई सो आदेश दिएका छन्।’ | त्यस्तै, सूचना विभागमा दर्ता भएको अनलाइन डबलीले ‘सात दिनभित्र आफ्ना नागरिक फिर्ता लिन नेपालसहितका देशलाई ट्रम्पको आदेश’ शीर्षकको समाचारमा लेखेको छ- ‘अमेरिकी राष्ट्रपति डोनाल्ड ट्रम्पले अमेरिकाबाट आफ्ना नागरिक फिर्ता लैजान आदेश दिएका छन् । कोरोनाको महामारी तीब्र रुपमा फैलिरहेको बेला ट्रम्पले नेपालसहित विश्वका विभिन्न देशहरुलाई सो आदे दिएका छन्।’ |  | सो अनलाइनले स्रोतका रुपमा न्युयोर्क टाइम्सलाई उद्‍धृत गर्दै लेखेको छ, ‘न्युयोर्क टाइम्सका अनुसार राष्ट्रपति ट्रम्पले फिर्ता नलिएमा वा जान अटेर गर्ने विदेशी नागरिकलाई जरिवाना तिर्नुपर्ने एक आदेशपत्रमा हस्ताक्षर गरेका छन्। यो आदेश पत्र जारी भएसँगै अब अमेरिकामा रहने विदेशी नागरिकलाई प्रशासनले जरिवाना तिराउनेछ।’ | यो भ्रम फैलाउने खबर हो। न्युयोर्क टाइम्सको समाचारमा रोयटर्स समाचार एजेन्सीको एउटा समाचार छ, ‘Trump: U.S. Could Impose Visa Sanctions on Countries Not Accepting Deportees’ शीर्षकको। त्यसमा स्पष्ट लेखिएको छ, The order did not name any countries. अर्थात् ट्रम्पको आदेशमा कुनै पनि देशको नाम उल्लेख गरिएको छैन। त्यसैले नेपालको नाम शीर्षकमै राखेर समाचार लेख्नुको उद्देश्य भ्रम फैलाउनु मात्र रहेको देखिन्छ। | हेर्नुस् न्युयोर्क टाइम्समा प्रकाशित समाचार | अमेरिकी राष्ट्रपति ट्रम्पले शुक्रबार एउटा मेमो जारी गरेका थिए। भिसा प्रतिबन्ध शीर्षक राखी ट्रम्पले सो मेमोरेन्डम सेक्रेटरी अफ होमल्यान्ड सेक्युरिटी (हाम्रो गृहमन्त्री जस्तो भनौँ न) लाई लेखेका हुन्। | यो मेमो यहाँ क्लिक गरी हेर्न सकिन्छ। | सोसल मिडियामा हल्ला भए जस्तो वा केही अनलाइनले समाचार लेखे जस्तो अमेरिकामा भएका नेपालीसहितका विदेशीलाई देश फर्कने वा सम्बन्धित देशहरुलाई सात दिनभित्र फिर्ता लैजान दिएको आदेश होइन यो। | त्यसो भए के हो त ? | अमेरिकाले गैरकानुनी रुपमा बसेकाहरुलाई मुद्दा चलाएपछि अदालतले डिपोर्ट गर्ने आदेश दिइसकेकाहरुको हकमा मात्र लागू हुने मेमो हो यो। यस्ता डिपोर्टको आदेश भइसकेकाहरुलाई डिपोर्ट गर्न खोज्दा जुन देशका ती नागरिक हुन्, ती देशले कोरोना भाइरस संक्रमणको कारण देखाएर स्वीकार गर्न नमाने त्यस्ता देशमाथि भिसा प्रतिबन्ध लगाउन सक्ने मेमोमा उल्लेख छ। | मानौँ अमेरिकी अदालतले भारतको कुनै नागरिकलाई डिपोर्ट गर्ने आदेश दियो। यस्तो अवस्थामा भारतले उसलाई आफ्नो नागरिक भनेर स्वीकार गर्नुपर्छ। अनि डकुमेन्ट बनाउनेदेखि लिएर सबै प्रक्रिया पुर्‍याउनु पर्छ भारतले नै। अमेरिकाले प्लेनै चार्टर गरेर त्यस्तालाई सम्बन्धित देशमा पुर्‍याउने गर्छ। | गएको पुसमा अवैध रूपमा अमेरिका प्रवेश गरेका चार र ओभरस्टे बसेका एक जनालाई अमेरिकी सरकारले विमान चार्टर गरेर नेपाल ल्याएर नेपाल प्रहरीको जिम्मा लगाएको थियो। उनीहरु अमेरिकी अदालतले डिपोर्ट गरेकाहरु थिए। यससम्बन्धी समाचार कान्तिपुरमा हेर्न यहाँ क्लिक गर्नुस्। | अब यहाँ कोरोना भाइरसको कारण देखाउँदै याँ याँ वाँ वाँ गर्ने देशहरुलाई सीधै भिसा प्रतिबन्ध लगाउन सक्ने मेमो पठाएका हुन् ट्रम्पले। सात दिनको म्याद चाहिँ सेक्रेटरी अफ स्टेट माइक पम्पियोलाई हो। उनले सात दिनभित्र भिसा प्रतिबन्ध लगाउन प्लान बनाइसक्नु पर्नेछ। | त्यसैले अमेरिकामा भएका नेपाली लगायत सबैलाई सात दिनभित्र देश छाड्न ट्रम्पले आदेश दिएको भन्ने शैलीमा आएका समाचार मिथ्या, भ्रामक हुन्।"
https://nepalfactcheck.org/2020/04/prachanda-fake-news/,के प्रचण्डलाई कोरोनाको आशंका भएको हो? | तपाईँ हामीले के गर्न सक्छौँ ?,"फेसबुकका केही ग्रुपहरुमा अहिले प्रचण्ड अस्वस्थ्य भएको र कोरोनाको आशंका भएको समाचार भाइरल भएको छ। समाचारमा गरिएको दावी अनुसार प्रचण्ड केही दिनदेखि बिरामी छन्, उनलाई रुघाखोकीले सताएको छ, अनि कोरोनाको आशंका पनि गरिएको छ। | के साँच्चिकै यस्तो हो त? हामीले फ्याक्टचेक गरेका छौँ। | खासमा यो समाचार एक महिनाअघिको हो। त्यतिबेला प्रचण्ड सामान्य बिरामी भएका थिए। उनलाई मौसमी रुघाखोकी लागेको थियो। यो दोस्रो पटक मिर्गौला प्रत्यारोपण गर्न प्रधानमन्त्री केपी शर्मा ओली अस्पतालमा भर्ना हुँदाको समय थियो। यस सम्बन्धमा फागुन २० गते अन्नपूर्ण पोस्टमा समाचार प्रकाशित थियो। समाचारमा लेखिएको थियो, ‘प्रचण्ड स्वयम् मौसमी रुघाखोकी लागेपछि अहिले खुमलटार निवासमै आराम गरिरहेका छन् । राजनीतिक भेटघाट घटाएका प्रचण्ड प्रधानमन्त्रीको स्वास्थ्य अवस्था बुझ्न भने अस्पताल पुगेका हुन् । प्रचण्डको सचिवालयले दिएको जानकारी अनुसार उनले केही दिन सार्वजनिक कार्यक्रम र भेटघाटको कार्यक्रम नराख्न आग्रह गरेका छन् ।’ | त्यसैगरी लोकान्तरले पनि ‘प्रचण्ड अस्वस्थ, निको नहुन्जेलसम्म राजनीतिक भेटघाट बन्द’ शीर्षकमा समाचार फागुन २० गते नै प्रकाशन गरेको छ। | एक महिनाअघि पनि सामान्य रुघाखोकी लागेका प्रचण्डलाई कोरोनाको आशंका भन्दै सनसनीपूर्ण समाचार शीर्षक केही अनलाइनले बनाएका थिए। | उदाहरणका लागि फागुन २६ गते सूचना विभागमा दर्ता भएको अनलाइनपाना डट कमले राखेको समाचार शीर्षक हेर्नुस्- | त्यसैगरी अलटपहियरनेपाल डट कमले पनि यस्तै समाचार राखेको थियो मार्च ९ तारिखमा। | यही समाचार कपिपेस्ट गर्दै सूचना विभागमा दर्ता नभएको द टाइम्स नेपाल डट कमले आज अर्थात् अप्रिल १२ मा नयाँ समाचार जस्तो गरी पोस्ट गरेको छ। | यही फेक र भ्रामक समाचार राख्ने साइटहरुका समाचार विभिन्न ग्रुपहरुमा अहिले भाइरल बनाइएको हो।

बीबीसी न्युज नेपाली नामको बीबीसीको लोगो प्रयोग गरिएको भ्रामक फेसबुक ग्रुपमा यो समाचार आज राखिएको छ। यहाँ क्लिक गरी हेर्न सकिन्छ। | त्यसैगरी शैक्षिक सरोकार मन्च नामको ग्रुपमा पनि द टाइम्स नेपालको समाचार सेयर गरिएको छ। |  | प्रचण्ड अहिले बिरामी छैनन्। प्रचण्ड एक महिनाअघि सामान्य रुघाखोकी लागेर अस्वस्थ भएका थिए। त्यति बेला पनि कोरोनाको कुरा थिएन। त्यसैले फेसबुकमा फैलिएका यी समाचारहरु मिथ्या र भ्रामक हुन्। | यस्ता धेरै गलत सूचना अहिले फैलिरहेका छन्। यो पनि कोरोना भाइरस जस्तै संक्रमण हो। सूचना संक्रमण। इन्फोडेमिक। जसरी कोरोना फैलिन नदिन हात धुनुपर्छ, त्यसैगरी यस्तो सूचना संक्रमण फैलन नदिन पनि तपाईँ आफै जागरुक हुनुपर्छ। यस्ता समाचार तपाईँको मेसेन्जरमा आयो भने अरुलाई फरवार्ड गर्ने काम नगर्नुस्। | फेसबुकमा यस्ता गलत लाग्ने, शंकास्पद समाचार वा लिङ्कहरु भेटिएमा त्यसलाई सेयर, लाइक वा कमेन्ट नगर्नुहोला। तपाईँले त्यसो गर्नुभयो भने यस्ता गलत कुरा अझ फैलन सक्छ। एकदमै विश्वास लाग्ने स्रोतहरुबाट मात्र जानकारी लिनुस्। | (सेन्टर फर मिडिया रिसर्च र माइसंसारको संयुक्त प्रयासमा सोसल मिडियामा भाइरल भएका र मिडियामा आएका समाचारहरुको तथ्य जाँच हामी गरिरहेका छौँ। तपाईँलाई शंका लागेका लिङ्क, फोटो वा भिडियो editor@nepalfactcheck.org वा blog@mysansar.com अथवा माइसंसारको फेसबुक पेजमार्फत् पठाउन सक्नुहुन्छ। तथ्य जाँच सामाग्री माइसंसार र नेपालफ्याक्टचेकमा प्रकाशन हुन्छ।)"
https://nepalfactcheck.org/2020/04/fake-kathmandu-corona/,काठमाडौँमा १५ सय कोरोना संक्रमित हुने तथ्याङ्क कहाँबाट आयो? | तपाईँ हामीले के गर्न सक्छौँ ?,"फेसबुकमा अहिले एउटा भिडियो भाइरल भएको छ। भिडियोमा एक जना पत्रकारले काठमाडौँमा १५ सय जना कोरोना संक्रमित भएको हुनसक्ने तथ्याङ्क टेकु अस्पतालका प्रमुख डा. सागर राजभण्डारीले खुलासा गरेको दावी गरिएको छ। | के हो यो भिडियोको सत्य? हामीले फ्याक्टचेक गर्ने क्रममा पाएका तथ्य यस्ता छन्। |  | फेसबुकमा आकस्मिक लाइभ गरेको भन्दै पत्रकार सुविन श्रेष्ठले यो भिडियोमा भनेका छन्, एक हजारभन्दा बढी सेयर भएको यो भिडियोमा वीरगंजमा तीन जनामा कोरोना संक्रमण भएपछि स्थिति अझै भयावह भएको र काठमाडौँमा मात्र १५ सय जना कोरोना संक्रमित हुनसक्ने कुरा टेकु अस्पतालका प्रमुख डा. सागर राजभण्डारीले खुलासा गरे। | अहिलेसम्म नेपालमा १२ जना र काठमाडौँमा तीन जना कोरोना संक्रमित फेला परेको अवस्थामा काठमाडौँमा मात्र १५ सय जना कोरोना संक्रमित हुने यो फेसबुके खुलासाको तथ्य के हो त? हामीले डा. राजभण्डारीसित टेलिफोनमा सम्पर्क गरेर सोध्यौँ। | उनका अनुसार १५ सय जना कोरोना संक्रमितको तथ्याङ्क प्लानिङका लागि अनुमान गरिएको हो। त्यो काठमाडौँ मात्रको नभएर देशभरको हो। उनले भने, ‘टोटल १५ सय केस भयो भने कति सिरियस हुन्छन्? कतिलाई अस्पताल राख्नुपर्छ? कतिलाई लक्षण देखिन्छ? त्यसको क्यालकुलेसन हो त्यो।’ | ‘कुन चाहिँ मिडियाले कसरी घुमाएर त्यसलाई राखिदियो’, उनले थपे। | उनले बुझाए, ‘हेल्थ सेक्टरमा प्लानिङ हुन्छ। सय वटा केस भयो भने के गर्ने, १५ सय वटा भयो भने के गर्ने, १५ हजार भयो भने के गर्ने। त्यसैको प्लानिङ हो यो, अरु केही पनि होइन।’ | त्यसैले देशभरको १५ सय केसको प्लानिङको तथ्याङ्कलाई गलत बुझेर काठमाडौँमा १५ सय कोरोना संक्रमित हुनसक्ने भन्दै भाइरल बनाइएको भिडियो भ्रामक, तथ्यहीन र गलत छ। | यस्ता धेरै गलत सूचना अहिले फैलिरहेका छन्। यो पनि कोरोना भाइरस जस्तै संक्रमण हो। सूचना संक्रमण। इन्फोडेमिक। जसरी कोरोना फैलिन नदिन हात धुनुपर्छ, त्यसैगरी यस्तो सूचना संक्रमण फैलन नदिन पनि तपाईँ आफै जागरुक हुनुपर्छ। यस्ता समाचार तपाईँको मेसेन्जरमा आयो भने अरुलाई फरवार्ड गर्ने काम नगर्नुस्। | फेसबुकमा यस्ता गलत लाग्ने, शंकास्पद समाचार वा लिङ्कहरु भेटिएमा त्यसलाई सेयर, लाइक वा कमेन्ट नगर्नुहोला। तपाईँले त्यसो गर्नुभयो भने यस्ता गलत कुरा अझ फैलन सक्छ। एकदमै विश्वास लाग्ने स्रोतहरुबाट मात्र जानकारी लिनुस्। | (सेन्टर फर मिडिया रिसर्च र माइसंसारको संयुक्त प्रयासमा सोसल मिडियामा भाइरल भएका र मिडियामा आएका समाचारहरुको तथ्य जाँच हामी गरिरहेका छौँ। तपाईँलाई शंका लागेका लिङ्क, फोटो वा भिडियो editor@nepalfactcheck.org वा blog@mysansar.com अथवा माइसंसारको फेसबुक पेजमार्फत् पठाउन सक्नुहुन्छ। तथ्य जाँच सामाग्री माइसंसार र नेपालफ्याक्टचेकमा प्रकाशन हुन्छ।)"
https://nepalfactcheck.org/2020/04/corona-aiborne-fake/,के हावामा ८ घण्टासम्म कोरोना भाइरस बाँच्छ?,"सामाजिक सञ्जालमा केही दिनअघिदेखि सिएनबिसीको समाचारको स्क्रिनसटसहितको एउटा खबर भाइरल छ। त्यसमा हावाबाट कोभिड १९ सर्ने प्रमाणित भएको, भाइरस हावामा ८ घण्टा बाँच्छ भन्ने दावी गरिएको छ। सामाजिक सञ्जालमा धेरैले सेयर गरेको यो स्क्रिनसट मंगलबार प्रधानमन्त्रीका प्रेस सल्लाहकार सूर्य थापाको ट्विटमा पनि देखियो। | के साँच्चिकै हावामा ८ घण्टासम्म कोरोना भाइरस बाँच्छ त? हामीले गरेको फ्याक्टचेकमा देखिएका तथ्य यस्ता छन्। | स्क्रिनसटमा देखिएको सिएनबिसीको समाचार गलत होइन, सही हो। सिएनबिसीले WHO considers ‘airborne precautions’ for medical staff after study shows coronavirus can survive in air शीर्षकमा समाचार पक्कै पनि राखेकै हो। यहाँ क्लिक गरी हेर्न सकिन्छ। | तर बुझ्नु पर्ने कुरा के हो भने त्यो समाचारमा कतै पनि कोरोना भाइरस हावामा ८ घण्टा बाँच्छ लेखिएको छैन। | डब्ल्युएचओले गत मार्च २९ मा नै यो गलत रहेको बारे आफ्नो आधिकारिक ट्विटरबाट ट्विट गरिसकेको छ- |  | डब्ल्युएचओका अनुसार कोभिड १९ भाइरस संक्रमित व्यक्तिले खोक्दा, हाछ्युँ गर्दा वा बोल्दा हावासँगै छिटा अर्थात् ड्रपलेट्सबाट सर्छ। तर यी ड्रपलेटहरु यति गह्रुँगा हुन्छन् कि हावामा
झुण्डिरहन सक्दैनन्। त्यसैले छिट्टै तल भूँइमा खस्छन्। | संक्रमित व्यक्तिको एक मिटर नजिक हुनुहुन्छ भने श्वास लिँदा हावाबाट सर्न सक्छ। अथवा त्यस्तो भाइरस परेको सतहमा छुँदा र त्यसपछि आँखा, नाक वा मुखमा छुँदा सर्न सक्छ। | त्यसैले डब्लुएचओले आफूलाई सुरक्षित राख्न अरुबाट कम्तिमा एक मिटर टाढा बस्न, बारम्बार छुनु पर्ने सतहलाई डिसइन्फेक्ट गर्न, हात साबुनपानीले बारम्बार धुन र आँखा, मुख र नाकमा नछुन भनेको छ। | फ्याक्टचेक डट ओआरजीले पनि यसबारे विस्तृत फ्याक्टचेक गरिसकेको छ। यसको निचोड छ, भाइरस हावाबाट सर्ने “airborne” हुनसक्ने प्रमाणहरु बारे अध्ययनहरु त भइरहेका छन्। तर यस्तो “airborne” शब्द प्रयोग गर्न सन्दर्भहरु मिल्नु पर्छ। भाइरस हावामा आठ घण्टा बाँच्छ भन्ने कुरा प्रमाणित छैन। त्यसैले हावाबाट सर्छ भनेर जति बेला पनि मास्क लगाइराख्नु जरुरी छैन। | मास्कबारे डब्ल्युएचओले कोभिड १९ को लक्षण देखिएमा वा त्यस्तो लक्षण लागेकालाई भेट्नु परेमा मात्र मास्क लगाउन भन्छ। हेर्नुस् मास्क लगाउने बारे डब्लुएचओको सुझाव |  | यसमा एसियाली देश र युरोप अमेरिकामा अलि फरक देखिएको थियो। अमेरिकाको सिडिसीले मास्क लगाउन आवश्यक नभएको भन्ने बारे केही अघिसम्म बताइरहेको थियो। जबकि एसियाली देशहरुमा सरकारले नै मास्क लगाउन अनुरोध गरिरहेको थियो। अहिले संक्रमण बढेसँगै सिडिसीले पनि मास्क लगाउन सुझाव दिइसकेको छ। | नेपालमा घरबाहिर जाँदा मास्क लगाउन सरकारले आग्रह गरेको छ, जतिबेला पनि जहिले पनि मास्क लगाउन भनेको छैन। | बुझ्नु पर्ने कुरा के हो भने, मास्क लगाउँदैमा कोरोना भाइरसबाट बचिँदैन। जस्तै मास्क लगाएको छ तर आँखामा चश्मा नलगाउने मान्छे हो भने संक्रमित व्यक्तिले खोकेर छिटा आँखामा लाग्यो भने त कोरोना भाइरस सर्छ। मास्क प्रयोग पनि उचित ढंगले गर्न जरुरी छ। | त्यसैगरी हावामा आठ घण्टासम्म कोरोना भाइरस बाँच्छ भन्ने दावी गलत हो।"
https://nepalfactcheck.org/2020/04/radiation-fake/,"के राति खतरनाक रेडिएसन आउने भएर मोबाइल, ल्यापटप आदि बन्द गर्नुपर्ने हो? | तपाईँ हामीले के गर्न सक्छौँ ?","अहिले फेसबुकको मेसेन्जरमा एउटा भिडियो भाइरल भइरहेको छ। भारतबाट आयातित यो भिडियोमा दावी गरिएको छ, आज राति साढे १२ बजेदेखि साढे ३ बजेसम्म खतरनाक रेडिएसन हामीहरुको घरबाट गुज्रनेछ। त्यसैले मोबाइल, ल्यापटप, टिभी आदि सबै इलेक्ट्रोनिक सामान नचलाइकन स्विच अफ गरेर राख्नू। अमेरिकाको नासाका वैज्ञानिकहरुका तर्फबाट यो खबर आएको भनेर त्यसमा दावी गरिएको छ। | सुन्दै अपत्यारिलो भए पनि धेरैले ‘हो र’ भनेर उत्सुकताले, हो कि भन्ठानेर धमाधम अरुलाई सेयर गर्दै गरेको देखियो। त्यसैले यो विषयमा फ्याक्टचेक गरेका छौँ। | यसरी रेडिएसन फैलिने हल्ला अहिलेमात्र हैन, बारम्बार हुँदै आइरहेको छ। तीन वर्षअघि सन् २०१७ मा चन्द्रग्रहण अगाडि पनि यस्तै हल्ला भएको थियो। त्यतिबेला माइसंसारमा ब्लग लेखिएको थियो- ग्रहणअगाडि हल्लाखोरले काम पाए : धन्दा नमान्नुस्, मोबाइल टिभी अन राखे पनि केही हुन्न | त्यतिबेला सिंगापुरको टेलिभिजनले यस्तो घोषणा गरेको भनिएको थियो म्यासेजमा। | Tonight at 00: 30 to 03: 30 make sure to turn off the phone, cellular, tablet, etc … and put away from your body. Singapore television announced the news. Please tell your family and friends. Tonight, 12:30 to 3:30 for our planet will be very high radiation. Cosmic rays will pass close to Earth. So please turn off your cell phone. Do not leave your device close to your body, it can cause you terrible damage. Check Google and NASA BBC News. Send this message to all the people who matter to you. FORWARDED AS RECEIVED | अहिले भने अडियोलाई भिडियो बनाएर टेलिभिजन समाचार जस्तो ब्रेकिङ न्युज लेखेर मान्छेलाई झुक्याउन खोजिएको छ। सबैभन्दा पहिला त यो सुन्दैमा प्रश्न उठाउनु पर्ने कुरा के हो भने त्यसमा ‘आज राति’ भनिएको छ। आज भनेको कहिले हो, खुलाइएको छैन। हरेक रात हुने पनि भनिएको छैन। यसबाट नै यो फेक हो भन्ने प्रष्ट हुन्छ। | अमेरिकी अन्तरिक्ष एजेन्सी नासाले यस्तो केही पनि घोषणा गरेको छैन। घोषणा गरेको भए विश्वका नाम चलेका समाचार एजेन्सीहरु सिएनएन, बीबीसी, अल जजिरा आदिमा पनि आइहाल्थ्यो। फेसबुकको मेसेन्जरमा मात्र आएको र त्यसमा ब्रेकिङ न्युज लेखिएको छ भन्दैमा पत्याउनु हावाको हद हो। | स्नुप्स डट कमले यसबारेमा विस्तृत फ्याक्टचेक गरेको छ। उसका अनुसार यस्तो हल्ला बिना कुनै वैज्ञानिक आधार सन् २०१४ देखि नै हुँदै आइरहेको छ। | सन् २०१० मा यस्तै हल्ला घानामा फैलँदा आतंक नै मच्चिएको थियो। त्यतिबेला पनि नासा र बिबिसीलाई नै कोट गरी कस्मिक रेको हल्ला फैलाइएको थियो। हल्ला यति फैलियो कि सरकारका मन्त्रीले नै रेडियोबाट यो हल्लामात्रै हो भन्नु परेको थियो। पढ्नुस् समाचार। | यस्ता धेरै गलत सूचना अहिले फैलिरहेका छन्। यो पनि कोरोना भाइरस जस्तै संक्रमण हो। सूचना संक्रमण। इन्फोडेमिक। जसरी कोरोना फैलिन नदिन हात धुनुपर्छ, त्यसैगरी यस्तो सूचना संक्रमण फैलन नदिन पनि तपाईँ आफै जागरुक हुनुपर्छ। यस्ता समाचार तपाईँको मेसेन्जरमा आयो भने अरुलाई फरवार्ड गर्ने काम नगर्नुस्। | फेसबुकमा यस्ता गलत लाग्ने, शंकास्पद समाचार वा लिङ्कहरु भेटिएमा त्यसलाई सेयर, लाइक वा कमेन्ट नगर्नुहोला। तपाईँले त्यसो गर्नुभयो भने यस्ता गलत कुरा अझ फैलन सक्छ। एकदमै विश्वास लाग्ने स्रोतहरुबाट मात्र जानकारी लिनुस्। | (सेन्टर फर मिडिया रिसर्च र माइसंसारको संयुक्त प्रयासमा सोसल मिडियामा भाइरल भएका र मिडियामा आएका समाचारहरुको तथ्य जाँच हामी गरिरहेका छौँ। तपाईँलाई शंका लागेका लिङ्क, फोटो वा भिडियो editor@nepalfactcheck.org वा blog@mysansar.com अथवा माइसंसारको फेसबुक पेजमार्फत् पठाउन सक्नुहुन्छ। तथ्य जाँच सामाग्री माइसंसार र नेपालफ्याक्टचेकमा प्रकाशन हुन्छ।)"
https://nepalfactcheck.org/2020/04/who-meat-ban/,के डब्लुएचओले मासु खान प्रतिबन्ध लगाउन भनेको हो?,"काठमाडौँ टुडे अनलाइनमा ‘जनावरको मासु खान प्रतिबन्ध लगाऊः डब्लुएचओ’ शीर्षकमा वैशाख ६ गते एउटा समाचार प्रकाशन भएको छ। फेसबुकमा ९ सयभन्दा बढी पटक सेयर भइसकेको यो समाचारमा दावी गरिएको छ, विश्व स्वास्थ्य संगठन (डब्लुएचओ) ले वन्यजन्तुको मासु नखान र खान प्रतिबन्ध लगाउन अपिल गरेको छ। ७० प्रतिशत नयाँ भाइरस वन्यजन्तुको मासुबाटै आएको भन्दै डब्लुएचओले जनावरको मासु नखान र व्यापारमा प्रतिबन्ध लगाउन अपिल गरेको हो।’ | समाचारमा कुनै स्रोत उल्लेख नगरी ‘एजेन्सी’ मात्र भनिएको छ। कुन एजेन्सी हो, खुलाइएको छैन। के साँच्चै डब्लुएचओले जनावरको मासु खान प्रतिबन्ध लगाउन भनेको हो त? हामीले यसबारे फ्याक्टचेक गरेका छौँ। | काठमाडौँ टुडेको समाचारको तेस्रो अनुच्छेदमा ‘डब्लुएचओ प्रमुख डा. टेड्रोसले वन्यजन्तु व्यापारमा रोक लगाउन विश्वका सबै देशलाई आग्रह गरेका छन्’ लेखिएको छ। जबकि माथि लिडमा वन्यजन्तुको मासु नखान र खान प्रतिबन्ध लगाउन अपिल भनिएको छ। | शीर्षक, लिडलाइन र समाचारको अन्तर्वस्तुमा समानता छैन। शीर्षकमा ‘जनावरको मासु खान प्रतिबन्ध लगाउन’ भनिएको उल्लेख छ। यसले सबै जनावरको मासु खान प्रतिबन्ध लगाउनु पर्ने आह्वान गरेको जस्तो देखिन्छ। | तर समाचारको लिडलाइनमा भने ‘वन्यजन्तुको मासु नखान र खान प्रतिबन्ध लगाउन’ अपिल भनिएको छ। | जनावर र वन्यजन्तुको एउटै अर्थ हुँदैन। वन्यजन्तु wild animal को अनुवाद हो। वनमा बस्ने जनावरको अर्थ त्यसले दिन्छ। जनावरले सबै पशुको अर्थ दिन्छ। | तेस्रो अनुच्छेदसम्म आइपुग्दा त वन्यजन्तुको व्यापारमा मात्र रोक लगाउने आग्रह भएको पढ्न पाइन्छ। आखिर हो के त? | डब्लुएचओका डाइरेक्टर जनरल टेड्रोसले शुक्रबारको प्रेस ब्रिफिङमा यससम्बन्धी बताएका थिए। उनले wet market को कुरा गरेका छन्। Wet market भनेको जिउँदा जलचरहरु जस्तै माछा, समुद्रमा पाइने जीव आदिको व्यापार हुने ठाउँ हो। | टेड्रोसले विश्वका लाखौँ जनताको जीविकोपार्जन र खाद्यान्नको महत्त्वपूर्ण स्रोत यस्तै वेट मार्केट रहेको तर धेरै ठाउँमा यसको नियमन र व्यवस्थापन निकै कमजोर हुने गरेको बताएका थिए। उनले भनेका थिए, ‘यस्ता बजारहरु पुनः खोल्न अनुमति दिनुअघि खाद्य सुरक्षा र सफाइ मापदण्ड पूरा गरेको पुष्टि हुने शर्त राखिनुपर्छ। सरकारहरुले खाद्यान्नका लागि वन्यजन्तुहरुको बिक्री र व्यापारमा कडाइका साथ प्रतिबन्ध लगाउनु पर्छ।’ | हेर्नुस् भिडियो- |  | यसको अर्थ सबै जनावरको मासु खान प्रतिबन्ध लगाउनु होइन। खाद्यान्नका लागि वन्यजन्तु अर्थात् वाइल्डलाइफको बिक्री र व्यापारमा मात्र प्रतिबन्ध लगाउन भनिएको हो। कुखुरा, खसी, राँगा आदि घरपालुवा जनावरको पनि मासु खान प्रतिबन्ध लगाउने अर्थ होइन। त्यसैले काठमाडौँ टुडेको समाचार भ्रामक छ। | यद्यपि सरकारले जंगली तथा घरपालुवा पशुपंक्षीसँगको असुरक्षित सम्पर्कबाट टाढा रहन र माछा मासु तथा अन्डा राम्रोसँग पकाएर मात्र खान सुझाव दिएको छ। | "
https://nepalfactcheck.org/2020/04/pm-about-corona/,"कोरोना भाइरसबारे मुख्यमन्त्रीहरुलाई प्रधानमन्त्रीको प्रवचन, कति सही कति गलत?"," | अघिल्लो शनिबार अर्थात् चैत २९ गते प्रधानमन्त्री केपी ओलीले सातै प्रदेशका मुख्यमन्त्रीहरुसित सिंहदरबारस्थित एक्सन रुमबाट छलफल गरेका थिए। त्यतिबेलाको एउटा भिडियोको अंश अहिले सामाजिक सञ्जालमा चर्चाको विषय भएको छ। प्रधानमन्त्रीले मुख्यमन्त्रीहरुलाई कोरोना भाइरसबारे दिएको प्रवचन कति सही, कति गलत? हामीले फ्याक्टचेक गरेका छौँ। | प्रधानमन्त्रीले भनेका छन्,भाइरस भनेको निर्जीव तत्व हो। यो निर्जीव तत्वमा जुन बोसो जस्तो फ्याट्टी तत्व हुन्छ, त्यसले त्यसलाई एउटा जीवित तत्वको रुपमा सक्रिय गराइदिन्छ।…भाइरस किन मार्न सकिँदैन भन्दा त्यो निर्जीव तत्व हो। त्यसकारण निर्जीव तत्वको अब यो गीता ज्ञानतिर जानु पर्ने खतरा हुन्छ। यो निर्जीव तत्व हो । त्यसकारण यसलाई मार्न सकिँदैन। जसको जीवन छैन, त्यसलाई कसरी मार्ने ? त्यसकारण यो मर्दैन। यसलाई सक्रिय पार्ने जुन एलिमेन्टहरु छन्, ती एलिमेन्टहरुलाई मेटाउने हो। | तथ्य : भाइरस सजीव हो कि निर्जीव हो भन्नेबारेमा धेरैअघिदेखि बहस चलेको हो। तर प्रधानमन्त्रीको भनाइ सही हो- भाइरसहरुलाई निर्जीव नै मान्ने गरिन्छ। कसमस म्यागेजिनमा ह्वाइ भाइरसेस कन्सिडर्ड टु बी नन लिभिङ शीर्षकको लेखमा जेक पोर्टले लेखेका छन्, भाइरसहरुमा जीवनमा हुनुपर्ने धेरै विशेषता हुँदैन। | तर सबैभन्दा डरलाग्दा र ज्यानमारा जस्तै इन्फ्लुएन्जा, इबोला, रेबिज, विफर जस्ता रोगहरुका लागि भाइरस नै जिम्मेवार हुन्छन्। एकदम छिटो फैलने, आफूलाई तीव्र गतिमा फैलाउन सक्ने र अरु जीवितलाई संक्रमित गर्न सक्ने भाइरस कसरी निर्जीव हुनसक्छ। कसरी सम्भव हुन्छ यस्तो? यो बहस भाइरसको नाम सन् १८९८ मा राखेदेखि नै भइरहेको उनले लेखेका छन्। | साइन्टिफिक अमेरिकनमा प्रकाशित लेख अनुसार भाइरसलाई निर्जीव भनेर वर्गीकरण गरेका कारण जीव विज्ञानको आधुनिक युगमा धेरै अनुसन्धानकर्ताहरुले इभोल्युसनको अध्ययनका क्रममा भाइरसलाई बेवास्ता गरिदिए। अहिले भने भाइरसहरुलाई जीवनको इतिहाससँग जोडेर हेर्न थालिएको छ। | प्रधानमन्त्रीको दावी आंशिक सत्य हो। भाइरसलाई जीवित कि निर्जीव भन्ने दुई वटा श्रेणीमा छुट्याउँदा निर्जीव नै वर्गीकरण गरिएको छ। यद्यपि नेचरमा छापिएको लेखमा भने भाइरसलाई जीवित र निर्जीव दुवै गुण भएको धेरै रिसर्चहरुले देखाएको उल्लेख छ। | प्रधानमन्त्रीको दावी : त्यसकारण तातोपानीको वाफ लिने, तातो पानी खाने, चीसोमा बढी जोड नदिने, आइसक्रिम जस्ता कुरा नखाने विधि ठूलो कुरा हो। हात धुँदाखेरी सकिन्छ भने तातोपानीले धुने, मुख धुँदा अलिकति तातोपानीले धुने मनतातो पानीले धुने यो ठूलो विधि हो। जहाँ भाइरस छ भन्ने बित्तिकै तातोपानीले हात धुने बित्तिकै त्यो भाइरसको बाहिरी लेयरको बोसो पग्लिएपछि त्यो त निर्जीव हो, त्यो समाप्त हुन्छ। मर्ने होइन, त्यसको जुन जीव तत्वको रुपमा बाहिरी लेयरको बोसीय तत्वले जे उपद्रो मच्चाउँछ, त्यो समाप्त हुन्छ। | तथ्य : तातोपानीको वाफ लिने, तातो पानी खाने, चीसोमा बढी जोड नदिने, आइसक्रिम जस्ता कुरा नखाने जस्ता कुरा प्रधानमन्त्रीले सुझावका रुपमा बताएका हुन्। यसो गर्दैमा कोरोना भाइरसको संक्रमणबाट मुक्त हुने होइन। | प्रधानमन्त्रीले तातोपानी र मनतातो पानीले हात धुने ठूलो विधि भएको बताएका छन्। उनले कतै पनि ‘साबुन’को उच्चारण गरेका छैनन्। जबकि यो भाइरसबाट बच्ने एकदम प्रभावकारी उपाय भनेकै साबुन पानीले मिचीमिची हात धुनु हो। साबुन बिना तातोपानी वा मनतातो पानीले हात धुँदैमा भाइरसको संक्रमणबाट मुक्त भइन्न। त्यसैले प्रधानमन्त्रीको यो दावी गलत छ। |  | तातोपानीले नुहाउँदा कोरोना संक्रमण लाग्दैन भन्ने गलत अवधारणा पनि व्याप्त छ। विश्व स्वास्थ्य संगठनले तातोपानीले नुहाउँदैमा कोरोना संक्रमणबाट नजोगिने बताएको छ। साउना र हेयर ड्रायरको तातो हावाले कोरोना संक्रमण लाग्दैन भन्ने पनि हल्ला छ। तर एफएपीको फ्याक्टचेकले त्यसलाई गलत भनेको छ। | आइसक्रिम नखाने भन्ने विषय चाहिँ युनिसेफको मेसेज भन्दै सोसल मिडियामा पनि खुब सेयर भएको विषय हो। तर युनिसेफ नेपालले तातोपानी खानु पर्ने, घाममा बस्नु पर्ने र आइसक्रिम तथा चीसो खानेकुराबाट पर बस्नु पर्ने जस्ता सूचना आफूहरुले जारी नगरेको प्रष्ट पारिसकेको छ। आइसक्रिम नखाँदैमा कोरोना लाग्नबाट बचिने होइन। |  | बीबीसीको फ्याक्टचेकका अनुसार तातो पानीले नुहाउनाले वा तातो पानी खानाले तपाईँको शरीरको वास्तविक तापक्रममा केही फरक पार्दैन। अगाडि नै बिरामी हुनुनभएको भए जे खाए पनि शरीरको तापक्रम उही रहन्छ। | प्रधानमन्त्रीको दावी : म साथीहरुलाई भन्न चाहन्छु, मास्क मात्रै लगाएर पर्याप्त हुँदैन। मास्कसँगै चश्मा पनि लगाउनु पर्छ। सबभन्दा बढी छिटो सर्ने मुखबाट, त्यसपछि दोस्रो आँखाबाट सर्छ त्यसपछि मात्र नाकबाट सर्छ। आँखाबाट झन् छिटो सर्छ। त्यसकारण चश्मा भरसक लगाउनु वाञ्छनीय हुन्छ। | तथ्य : प्रधानमन्त्रीको मास्क मात्र हैन चश्मा पनि लगाउनु पर्ने दावी सही हो। अमेरिकाको सेन्टर फर डिजिट कन्ट्रोल एन्ड प्रिभेन्सन (सीडीसी) ले  कोरोना भाइरस संक्रमित व्यक्तिले खोक्दा वा हाछ्युँ गर्दा निस्कने छिटा नाक, मुख वा आँखाबाट अरु व्यक्तिमा सर्ने सम्भावना हुने बताएको छ। | न्युयोर्क युनिभर्सिर्टी स्कूल अफ ग्लोबल पब्लिक हेल्थका इपिडेमियोलोजीका प्रोफेसर रबिन गेर्सनले न्युयोर्कपोस्टलाई चश्मा लगाउँदा सुरक्षा हुनसक्ने बताएका छन्। अमेरिकाका आँखा चिकित्सकहरुको संघले त कन्ट्याक्ट लेन्स लाउनेहरुलाई चश्मा लगाउन सुझाव पनि दिइसकेको छ। टर्कीका डाक्टरहरुले पनि त्यस्तै भनेका छन्। | प्रधानमन्त्रीले सबभन्दा छिटो सर्ने मुखबाट त्यसपछि आँखाबाट र त्यसपछि नाकबाट भन्दै आँखाबाट झन् छिटो सर्ने दावी गरेका छन्। यसको भने वैज्ञानिक आधार छैन। कुनबाट छिटो सर्ने भन्ने बारे त्यस्तो कुनै पत्यारिलो आधार बनिसकेको छैन। | काठमाडौँ मेडिकल कलेजमा फर्माकोलोजीका असिस्टेन्ट प्रोफेसर सञ्जय दीक्षितका अनुसार मान्छेको आँखा निकै संवेदनशील हुन्छ। कुनै बाहिरी वस्तु आँखाभित्र प्रवेश गर्नुअघि नै मान्छेले आँखा बन्द गरिहाल्छ। त्यसैले चश्मा सबैका लागि आवश्यक नहुन सक्छ। | दीक्षितका अनुसार दिनहुँ बिरामीको सम्पर्कमा आउनु पर्ने स्वास्थ्यकर्मीहरुले भने संक्रमितको छिटाबाट आँखामा भाइरल पार्टिकल्स प्रवेश गर्नबाट रोक्न भाइजर लगाउनु उपयुक्त हुन्छ। पिपिइमा यस्तो भाइजर पनि हुने गर्छ जसले आँखाको सुरक्षा गर्छ। | ‘कन्ट्याक्ट लेन्सको साटो चश्मा लगाउन सुझाव दिनुको कारण चाहिँ आँखामा नछुनका लागि हुनसक्छ’, उनी भन्छन्, ‘कन्ट्याक्ट लेन्स राख्न र झिक्नका लागि आँखामा छुनु पर्ने हुन्छ।’ | त्यसैले प्रधानमन्त्रीको दावीका अधिकांश तथ्य भ्रामक छन्।"
https://nepalfactcheck.org/2020/04/ex-king-fake-social-media/,के पूर्वराजा ज्ञानेन्द्रले फेसबुक र ट्विटर चलाउन थालेका हुन्? | के हो सत्य ?," | केही दिनदेखि मिडिया विशेषतः अनलाइनहरुमा राजा ज्ञानेन्द्रको आधिकारिक ट्विटर दावी गर्दै त्यसलाई उद्‍धृत गर्दै समाचार आउन थालेका छन्। गएको फेब्रुअरी चलाउन थालिएको @GBBShah ह्यान्डल भएको ट्विटर अकाउन्टमा साढे १३ हजारभन्दा बढी फलोअर छन्। यसमा विभिन्न विषयमा ट्विट गर्ने गरिन्छ। यही ट्विटका आधारमा केही मिडियाले समाचार पनि बनाउने गर्छन्। सो ट्विटर अकाउन्टमा The Former King Gyanendra Bir Bikram Shah (Official) दावी गरिएको छ। त्यसमा एउटा फेसबुक पेजको लिङ्क पनि दिइएको छ। | के साँच्चै मिडियामा दावी गरिए जस्तो पूर्वराजा ज्ञानेन्द्रले ट्विटर र फेसबुक चलाउन थालेका हुन्? यो विषयमा हामीले फ्याक्टचेक गरेका छौँ। | थाहाखबरले चैत २४ गते पूर्वराजा ज्ञानेन्द्रले भने : ‘संकटका बेला राजनीतिक विवाद झिक्नु घातक !’ शीर्षकमा समाचार लेखेको छ। इन्टरनेट सामाजिक सञ्जाल ट्वीटरमा आफ्ना धारणा राख्दै लेखेर समाचारमा यो अकाउन्टको ट्विटलाई एम्बेड पनि गरिएको छ। |  | त्यसैगरी डिसी नेपालले लकडाउनको असर : पूर्वराजादेखि युवा नेतासम्म सामाजिक सञ्जाल सक्रिय शीर्षकमा वैशाख ३ गते समाचार राखेको छ। समाचारमा ‘पूर्व राजा ज्ञानेन्द्र शाह पनि यतिबेला ट्विटरमा सक्रिय छन्। उनले ट्विटरमार्फत समयामिक र सरकारले गरेका निर्णयप्रति प्रतिक्रिया दिइरहेका हुन्छन्’ लेखिएको छ र ट्विटका केही स्क्रिनसट पनि राखिएको छ। | नेपालखबरले त्यो भन्दा अघि चैत १९ गते नै कोरोना रोक्न २ करोड दान गरेका पूर्वराजा ज्ञानेन्द्र भन्छन्ः स्वदेश फर्किन खोज्ने नेपालीलाई ढोकामा तगारा लगाउनु हुन्न शीर्षकको समाचार यही ट्विटर अकाउन्टलाई आधार मानेर लेखेको छ। समाचारमा लेखिएको छ, ‘आफ्नो ट्विटर ह्यान्डलबाट ट्विट गर्दै उनले कोरोनाले गर्दा विदेशमा बस्न नसक्ने भएपछि आफ्नो देश फर्कन खोज्ने नेपालीलाई सीमामा रोक लगाउन नहुने सुझाव दिएका हुन्।’ | यसैगरी, डाक्टर पुनलाई स्पष्टिकरण सोधेकोमा पूर्वराजाको असन्तुष्टि, स्वास्थ्यकर्मी हतोत्साहित भए नागरिकले दु:ख पाउने चिन्ता शीर्षकमा पहिलोपोस्टले वैशाख ७ गते लेखेको समाचारमा पनि यही अकाउन्टको ट्विटलाई नै आधार बनाइएको छ। समाचारमा ट्विट पनि एम्बेड गरिएको छ। | यति धेरै मिडियामा समाचार आएको देखेपछि पूर्वराजा ज्ञानेन्द्रकै आधिकारिक ट्विटर भएर त लेखियो होला नि भन्ने लाग्न सक्छ। पूर्वराजा अहिले सामाजिक सञ्जालमा आएकै हुन् त? | ट्विटर र फेसबुकमा पूर्वराजा ज्ञानेन्द्र शाहका भनिएका अकाउन्ट रियल हुन् कि फेक? यो बारे हामीले उनका संवाद सचिव डा. फणिराज पाठकलाई फोन गरी सोध्यौँ। पूर्वराजाका कुनै पनि खबरको आधिकारिक जानकारी उनीमार्फत् नै आउने गर्छ। | उनले भने, ‘उहाँले त्यस्तो ट्विटर, फेसबुकहरु चलाउनु भएको छैन।’ |  | पाठकले पूर्वराजा ज्ञानेन्द्रलाई योबारेमा सोधेका थिए। उनका अनुसार पूर्वराजाले भने, ‘मैले त चलाएको छैन। बरु कसले चलाएको हो, खोज्नू।’ | पाठकले कसले पूर्वराजाको नाममा सामाजिक सञ्जाल चलाइरहेको छ भनेर आफूले पनि खोजिरहेको जानकारी दिए। अर्थात् मिडियाले पूर्वराजाको आधिकारिक भनेर दिएका जानकारीहरु फेक अकाउन्टका हुन् भन्ने पुष्टि हुन्छ। पूर्वराजा न फेसबुक चलाउँछन्, न ट्विटर।"
https://nepalfactcheck.org/2020/04/buddha-air-misleading/,के बुद्ध एयरको वेबसाइटमा राखिएको जोन्स हपकिन्स विश्वविद्यालयको भनिएको कोरोना भाइरससम्बन्धी जानकारी सही हो?,"बुद्ध एयरको वेबसाइटमा कोभिड १९ सम्बन्धी केही महत्त्वपूर्ण तथ्य र जानकारी शीर्षकमा एउटा पोस्ट राखिएको छ। सोसल मिडियाका प्रयोगकर्ताहरुले पनि अमेरिकाको जोन्स हपकिन्स विश्वविद्यालयले तयार पारेको दावी गरेका कोरोना भाइरसबाट बच्ने सम्बन्धी टिप्सहरु सेयर गर्दै आइरहेका छन्। बुलेट प्वाइन्ट बनाएर विभिन्न सुझाव र तथ्य त्यसमा राखेको देख्न पाइन्छ। बुद्ध एयरको वेबसाइटमा यसलाई “जोन्स हपकिन्स विश्वविद्यालय तथा मेडिसिन कोरोना भाइरस रिसोर्स सेन्टरले कोभिड–१९ संक्रमणसम्बन्धी गरेका अनुसन्धान” भएको दावी गरिएको छ। के साँच्चिकै जोन्स हपकिन्स विश्वविद्यालयले सार्वजनिक गरेको हो त? हामीले फ्याक्टचेक गरेका छौँ। | बुद्ध एयरको वेबसाइटमा राखिएको तथ्य। पूरा यहाँ क्लिक गरी पढ्न सकिन्छ। | बुद्ध एयरले आफ्नो भेरिफाइड फेसबुक पेजमा समेत यसलाई सेयर गरेको थियो। | फेसबुकमा राखिएका पोस्ट। | अङ्ग्रेजीमा भने यस्ता पोस्ट देखिन्छन्। | समाचार एजेन्सी रोयटर्सले अप्रिल १५ मा यो बारे फ्याक्टचेक गरेर यसलाई गलत भएको निश्कर्ष निकालेको छ। | जोन्स हप्किन्स युनिभर्सिटीि आफैले आफ्नो आधिकारिक ट्विटरमा यसलाई हल्ला मात्र भएको बताएको छ। ‘हामीले जोन्स हप्किन्स इम्युनोलोजिस्ट र संक्रामक रोग विज्ञलाई उद्‍धृत गर्दै सोसल मिडियामा कोभिड १९ बारे बाँडिएका हल्लाहरु देखेका छौँ’, युनिभर्सिटीको ट्विटमा लेखिएको छ, ‘हामीलाई यी हल्लाहरु कसरी सुरु भयो भन्ने बारे थाहा छैन।’ |  | युनिभर्सिटीको फेसबुक पेजमा पनि हल्लामा विश्वास नगर्न भनिएको छ। यी हल्लाको उत्पति कसरी भएको हो भन्ने बारे आफूहरुलाई थाहा नभएको र त्यो विश्वासिलो नभएको युनिभर्सिटी बताउँछ। |  | विश्वविद्यालयले आफूले प्रकाशित गरेका कोरोना भाइरससम्बन्धी जानकारीहरु संक्रण रोकथाम, आपतकालीन व्यवस्थापन र आपतकालीन मेडिसिनका विज्ञहरुद्वारा रिभ्यु गरिएको हुने र ती जानकारीहरु coronavirus.jhu.edu वा hopkinsmedicine.org/coronavirus मा पाउन सकिने बताएको छ। | जुन विश्वविद्यालयको नाममा जानकारीहरु फैलाइएको छ, सोही विश्वविद्यालयले आफूले प्रकाशन गरेको होइन भनेका कारण बुद्ध एयरको वेबसाइटमा राखिएका र सोसल मिडियामा सेयर भएका जानकारीहरु भ्रामक छन्।"
https://nepalfactcheck.org/2020/04/internet-shutdown-fake/,के दुई दिन विश्वभर इन्टरनेट बन्द हुन लागेको हो ? | के हो सत्य ?,"सामाजिक सञ्जालमा हिजोदेखि एउटा हल्ला फैलिएको छ- दुई दिन विश्वभर इन्टरनेट बन्द हुन लागेको बारे। सत्यसमाचार नाम भएको एउटा वेबसाइटले राखेको यो हल्ला अरु थुप्रै कपिपेस्ट अनलाइनहरुले पनि जस्तातस्तै साभार गरेका छन्। केही पत्रकारहरुले समेत यो हल्ला पत्याएर सामाजिक सञ्जालमा सेयर गरेको देखियो। सत्यसमाचारको फेसबुक पेजमा यो ८ सयभन्दा बढी सेयर भएको देखिएको छ। | के साँच्चिकै विश्वभर इन्टरनेट दुई दिन बन्द हुन लागेको हो त? हामीले यसबारे फ्याक्टचेक गरेका छौँ। |  | यो हल्लालाई समाचारका रुपमा सत्यसमाचार डट कमले राखेको छ। नाम सत्यसमाचार राख्दैमा सत्य हुने होइन। यो कहाँबाट सञ्चालन भएको र पत्रकारहरु को को छन् भन्ने समेत जानकारी नराखेको छद्म अनलाइन हो। यसको समाचारमा आगामी २ दिन विश्वभरको इन्टरनेट सर्भिसमा बाधा आउन सक्ने अन्तराष्ट्रीय सञ्चारमाध्यामहरुले जनाएका छन् भन्दै ‘रसिया टुडे’को रिपोर्टअनुसार मेन डोमेन सर्भर र योसँग जोडिएको नेटर्वक इन्फ्रास्ट्रक्चर केहि समयको लागि बन्द हुने भएकोले इन्टरनेटमा समस्या देखिन लागेको हो दावी गरिएको छ। तर समाचारमा राखिएको आरटी डट कमको लिङ्कमा यससम्बन्धी समाचार छैन। त्यसमा क्लिक गर्दा खुल्ने समाचार यो हो- | धेरै कपिपेस्ट अनलाइनहरुले यो हल्लालाई राखेका छन्- |  |  |  | वास्तवमा दुई दिन विश्वभर इन्टरनेट बन्द हुन लागेको हल्ला अहिले होइन दुई वर्ष अघि सन् २०१८ मा चलेको थियो। हिन्दुस्तान टाइम्सले त्यतिबेला यस्तो समाचार राखेको थियो- | यो समाचारमा भएको भाषा र अहिले चलाइएको हल्लाको समाचारको भाषा उस्तै छ। यहाँ क्लिक गरी पढ्नुस्। | तर त्यतिबेला पनि विश्वभर दुई दिन इन्टरनेट बन्द हुने खबर गलत भएको पुष्टि भएको थियो। इन्टरनेटको व्यवस्थापन गर्ने संस्था आइक्यानका प्रवक्ताले इन्डियनएक्सप्रेससित यो खबर गलत भएको बताएका थिए। त्यतिबेला Root Key Signing Key (KSK) Rollover हुन लागेको थियो। यो कारणले एकदमै कम असर पर्ने र ९९ प्रतिशत प्रयोगकर्तालाई केही असर नपर्ने खबर त्यतिबेला आएको थियो। | त्यतिबेला भारतीय मिडियाले हल्ला गलत भएको समाचार राखेका थिए | त्यही पुरानो खबरलाई अहिले लकडाउनका बेला मान्छेलाई झुक्याउन राखिएको हो। यो पूर्णतया गलत छ। जसरी कोरोना भाइरसबाट बच्न दूरी कायम गर्नुपर्छ, त्यसरी नै यो सूचना संक्रमण फैलनबाट बच्न यसबाट टाढै रहनुपर्छ। यस्ता मिथ्या पोस्टहरुमा लाइक गर्ने, सेयर गर्ने, कमेन्ट गर्ने, रियाक्ट गर्ने गर्नाले यस्तो झुट झन् झन् फैलन सक्छ। | यस्ता धेरै गलत सूचना अहिले फैलिरहेका छन्। यस्ता समाचार तपाईँको मेसेन्जरमा आयो भने अरुलाई फरवार्ड गर्ने काम नगर्नुस्। | फेसबुकमा यस्ता गलत लाग्ने, शंकास्पद समाचार वा लिङ्कहरु भेटिएमा त्यसलाई सेयर, लाइक वा कमेन्ट नगर्नुहोला। तपाईँले त्यसो गर्नुभयो भने यस्ता गलत कुरा अझ फैलन सक्छ। एकदमै विश्वास लाग्ने स्रोतहरुबाट मात्र जानकारी लिनुस्। | (सेन्टर फर मिडिया रिसर्च र माइसंसारको संयुक्त प्रयासमा सोसल मिडियामा भाइरल भएका र मिडियामा आएका समाचारहरुको तथ्य जाँच हामी गरिरहेका छौँ। तपाईँलाई शंका लागेका लिङ्क, फोटो वा भिडियो editor@nepalfactcheck.org वा blog@mysansar.com अथवा माइसंसारको फेसबुक पेजमार्फत् पठाउन सक्नुहुन्छ। तथ्य जाँच सामाग्री माइसंसार र नेपालफ्याक्टचेकमा प्रकाशन हुन्छ।)"
https://nepalfactcheck.org/2020/04/bild-invoice/,के कोरोनाबाट भएको नोक्सानीको क्षतिपूर्ति माग गर्दै जर्मनीले चीनलाई बिल पठाएको हो?,"अहिले इन्टरनेटमा एउटा समाचारको चर्चा हुँदैछ। केही नेपाली अनलाइनहरुले पनि यो समाचार राखेका छन्। कामनान्युज अनलाइनले दावी गरेको छ, ‘जर्मनीले चीनलाई १ खर्ब ३० अर्ब युरोको क्षतिपूर्ति बिल पठाएको हो। उसले राष्ट्रिय जीवनका फरकफरक क्षेत्रमा भएको क्षतिको मूल्यांकन गर्दै बिल पठाएको हो । जसमध्ये २७ विलियन पर्यटन घाटावापत, ७.२ विलियन फिल्म उद्योगबाट भएको घाटावापत, जर्मन एयरलाइन्सले १ घण्टामा गुमाइरहेको दसौं लाख युरो एवं अन्य व्यापारका क्षेत्रमा ५० विलियन इत्यादि गरी १ खर्ब ३० अर्ब युरोको बिल चीन पठाएको हो।’ | के यो सही हो? साँच्चै जर्मनीले चीनलाई बिल पठाएको हो त? यसबारे हामीले फ्याक्टचेक गरेका छौँ। | बेलायतको डेली एक्सप्रेसको वेबसाइटले यस्तो समाचार राखेका कारण भ्रम फैलिएको हो। समाचारको शीर्षक Germany sends China £130billion bill for ‘coronavirus damages’ – sparks fury in Beijing छ। त्यसैगरी लिडलाइनमा लेखिएको छ, ‘GERMANY has rattled China after joining the UK, France and the US in a rare attack, after Berlin called out Beijing’s responsibility for the global pandemic and even issued a £130bn invoice.’ | तर समाचारमा भने Germany has sparked outrage in China after a major newspaper put together a £130bn invoice that Beijing “owes” Berlin following the impact of the coronavirus pandemic. लेखिएको छ। | यसमा ‘अ मेजर न्युजपेपर’ले बिल बनाएको भनेर प्रष्टै छ। तर हेडलाइन र लिडलाइनले भने भ्रममा पार्न खोजिएको छ। | खासमा जर्मनीको एउटा ट्याब्ल्वाइड पत्रिका ‘बिल्ड’ ले कोरोना भाइरसका कारण देशका विभिन्न क्षेत्रमा परेको असरलाई हिसाब गरेर यति घाटा भइसक्यो भनेर नक्कली बिल बनाएको हो। साँच्चिकै जर्मन सरकारले बिल बनाएर चीनलाई पठाएको होइन। | पत्रिकाले नक्कली बिल बनाएर प्रकाशन गरे पनि चीन आक्रोशित भएको छ। यससम्बन्धमा जर्मन टेलिभिजन डिडब्लुले समाचार बनाएको छ। हेर्नुस् भिडियो- | त्यसैले जर्मनीले चीनलाई बिल पठायो भनेर लेखिएका समाचार र सोसल मिडियामा गरिएका दावी भ्रामक छन्। बिल जर्मन सरकारले होइन, जर्मन पत्रिकाले बनाएको हो।"
https://nepalfactcheck.org/2020/04/corona-confusion/,कोरोना संक्रमितको संख्या ५८ पुगेको मिडियाका खबर गलत,"कोरोनाको महामारी फैलिएसँगै गलत सूचना पनि फैलिने क्रम बढ्दो छ। बुधबार फेरि पनि मिडियाबाट गलत जानकारी फैलियो। सरकारी मिडिया नेपाल टेलिभिजन र गोरखापत्रबाट समेत गलत जानकारी दिइयो। | बुधबार बाराका दुई र पर्साका दुई पुरुषमा सङ्क्रमण देखिएको भन्दै मिडियाले कूल संक्रमितको संख्या ५८ पुर्‍याएको थियो। तर यो गलत थियो। कूल संख्या ५७ मात्रै थियो। बाराका दुई र पर्साका एक जनामा मात्रै सङ्क्रमण भेटिएको थियो। |  | स्वास्थ्य मन्त्रालयले गर्ने सवा ४ बजेको नियमित पत्रकार सम्मेलनमा बारामा दुई र पर्सामा एक गरी कूल संक्रमित संख्या ५७ पुगेको प्रवक्ता डा. विकास देवकोटाले पुष्टि गरे। | त्यसैगरी प्रदेश २ का सामाजिक विकास मन्त्रालयका सचिव डा. रामप्रसाद घिमिरेले पनि पछिल्लो २४ घण्टामा बारामा दुई जना र पर्सामा एक जना गरी तीन जना संक्रमित भेटिएको बताए। ‘आज बिहान केही सञ्चार माध्यमहरुमा अलिकता कन्फ्युजन भएको थियो चार वटा भन्ने,’ घिमिरेले लाइभ प्रेस ब्रिफिङमा भने, ‘एउटा पोजिटिभ रिपोर्ट योभन्दा अगाडि प्रस्तुत गरिएकै विषय भएको हुँदा तीन वटा मात्रै पोजिटिभ भएको व्यहोरा यहाँहरु समक्ष म स्पष्ट राख्न चाहन्छु’ | त्यसैले कूल संक्रमित संख्या ५८ भन्दै सरकारी मिडिया मात्र होइन, अनलाइनखबर, बाह्रखरी, इमेजखबर, थाहाखबरलगायतका निजी मिडियामा आएका समाचार गलत ठहरिएको छ। | गलत समाचार दिनेहरु
थप चारमा सङ्क्रमण, ५८ पुगे सङ्क्रमित (नेपाल टेलिभिजन)
थप चार जनामा सङ्क्रमण, ५८ पुगे सङ्क्रमित (गोरखापत्र)
वीरगञ्जका थप एक जनामा कोरोना संक्रमणको पुष्टि (अनलाइनखबर)
पर्सामा भेटिए कोरोनाका अर्का बिरामी, संक्रमितको संख्या ५८ (थाहाखबर)
थप चारजना कोरोना संक्रमित भेटिए, ५८ पुगे संक्रमित (१२खरी)
थप चार जनामा कोरोना संक्रमण देखियो, संक्रमितको संख्या ५८ (राजधानी)"
https://nepalfactcheck.org/2020/04/community-tranmission-misleading/,के नेपालमा कोरोना संक्रमण ‘कम्युनिटी ट्रान्समिसन’ चरणमा पुगेको हो ? | कम्युनिटी ट्रान्समिसनको खबर भ्रामक,"कोरोना भाइरसको संक्रमण तेस्रो चरण अर्थात् कम्युनिटी ट्रान्समिसनमा पुगेको खबर मूलधारका मिडिया र सामाजिक सञ्जालमा केही दिनदेखि फैलिएको छ। खासगरी उदयपुरको भुल्केमा धेरै संक्रमितहरु फेला परेपछि नेपालमा संक्रमण समुदाय स्तरमा फैलिएको दावी गरिएको छ। के यी खबर साँचो हुन्? हामीले यसमा फ्याक्टचेक गरेका छौँ। |  | कान्तिपुर दैनिकले वैशाख १० गतेको पत्रिकाको पहिलो पेजमा मुख्य समाचार आठ कोलममा ‘कोरोना संक्रमण समुदायमा विस्तार’ शीर्षकमा समाचार राखेको छ। सोही समाचारमा ‘विज्ञ भन्छन्- ‘तेस्रो चरण’ उपशीर्षकमा थप समाचार छ। | समाचारको लिडलाइनमा नै ‘उदयपुरको त्रियुगा नगरपालिका–३ भुल्केस्थित नुरी मस्जिद वरपर बसोबास गर्ने ११ जनामा पनि कोभिड–१९ भाइरसको संक्रमण रहेको पुष्टि भएसँगै नेपालमा पनि कोरोना संक्रमण तेस्रो चरण, ‘कम्युनिटी ट्रान्समिसन’मा प्रवेश गरेको छ’ भनी ठोकुवा गरिएको छ। | त्यसैगरी सोही समाचारमा ‘स्वास्थ्य तथा जनसंख्या मन्त्रालयले चैत २२ गते नेपालमा कोभिड–१९ भाइरस व्यक्तिबाट व्यक्तिमा सरेको पुष्टि गर्दै संक्रमण दोस्रो चरण, ‘लोकल ट्रान्समिसन’मा प्रवेश गरेको जानकारी गराएको थियो । नेपालमा संक्रमण दोस्रो चरणमा प्रवेश गरेको ठिक १८ दिनपछि तेस्रो चरणमा पनि प्रवेश गरिसकेको पुष्टि भएको छ’ लेखिएको छ। समाचार यहाँ क्लिक गरी पढ्न सकिन्छ। | समाचारले नेपालमा कम्युनिटी ट्रान्समिसन भएको पुष्टि भइसकेको दावी गरेको छ। | यसबारे फ्याक्टचेकका लागि हामीले कान्तिपुरमा समाचार प्रकाशित भएको दिन वैशाख १० गते नै विश्व स्वास्थ्य संगठन (WHO) को दक्षिणपूर्वी एसिया क्षेत्रीय कार्यालयमा इमेल गरी थप जानकारी मागेका थियौँ। | विश्व स्वास्थ्य संगठनले निकै ढिलो गरी तीन दिनअघि नेपालस्थिति कार्यालयका प्रवक्तामार्फत् यसबारे जानकारी दिँदै कम्युनिटी ट्रान्समिसन नभएको जनाएको छ। | यस्तो छ विश्व स्वास्थ्य संगठनको आधिकारिक धारणा- | विश्व स्वास्थ्य संगठनको लागि निरन्तर ताकेता गर्ने क्रममा नेपाल कोरोनाको अति उच्च जोखिम (लेभल ४) बाट उच्च जोखिम (लेभल ३) मा झरेको दावीसहितका समाचार पनि आएका थिए। हामीले यसबारे पनि प्रश्न गरेकोमा सो गलत भएको जानकारी दिइएको छ। | विश्व स्वास्थ्य संगठनले ‘क्लस्टर अफ केसेज’ लाई समय, भौगोलिक स्थान र/वा समान एक्सपोजरको क्लस्टर हुने क्षेत्रहरुका रुपमा परिभाषा गरेको छ। | त्यसैगरी कम्युनिटी ट्रान्समिसनलाई ठूलो संख्यामा स्थानीय संक्रमण (लोकल ट्रान्समिसन) भएको ठाउँका रुपमा व्याख्या गरेको छ जसबारे यी विषयको जाँच हुन्छ, तर यो यतिमा मात्र सीमित भने हुन्न- | – ठूलो संख्याका केसहरु जुन ट्रान्समिसन चेनहरुबाट लिङ्क गर्न सकिँदैन;
– सेन्टिनेल ल्याब सर्भिलेन्सबाट ठूलो संख्याका केसहरु;
– देश/क्षेत्र/स्थानका धेरै ठाउँहरुमा धेरै वटा असम्बन्धित क्लस्टरहरु | डब्लुएचओले यसलाई थप बुझाउन यो डकुमेन्ट पनि संलग्न गरेको छ- | डब्लुएचओका अनुसार अहिलेसम्म प्राप्त जानकारी अनुसार उदयपुरमा फेला परेका केसहरु लिङ्कड ट्रान्समिसन चेन, समय, स्थान र एक्सपोजरमा क्लस्टर्ड भएको देखिन्छ। त्यसैले यो ‘क्लस्टर’ का लागि योग्य हुनसक्छ, ‘कम्युनिटी ट्रान्समिसन’का लागि होइन। | यद्यपि, डब्लुएचओले हिजो (२९ अप्रिल) को सिचुएसन रिपोर्टमा पनि नेपाललाई Sporadic Cases मा मात्र राखेको छ। |  | किन त ? नेपालले यसबारे तथ्याङ्क डब्लुएचओलाई सेयर गरेर पुष्टि भइसकेपछि मात्र सिचुएसन अपडेटमा यसलाई देखाइनेछ। | तसर्थ, ‘नेपालमा संक्रमण दोस्रो चरणमा प्रवेश गरेको ठिक १८ दिनपछि तेस्रो चरणमा पनि प्रवेश गरिसकेको पुष्टि भएको’ भनी कान्तिपुरले लेखेको समाचार भ्रामक छ। विश्व स्वास्थ्य संगठनको वर्गीकरण अनुसार ‘नो केसेज’लाई पनि पहिलो चरणका रुपमा गणना गर्ने हो भने तेस्रो चरण अर्थात् Clusters of cases को चरणमा उदयपुर पुगेको हुनसक्छ। तर यो कम्युनिटी ट्रान्समिसनको डब्लुएचओको व्याख्या अनुसारको चौथो चरण भने होइन।"
https://nepalfactcheck.org/2020/03/%e0%a4%ae%e0%a5%8d%e0%a4%af%e0%a4%be%e0%a4%97%e0%a5%8d%e0%a4%a6%e0%a5%80%e0%a4%95%e0%a5%8b-%e0%a4%a4%e0%a4%be%e0%a4%a4%e0%a5%8b%e0%a4%aa%e0%a4%be%e0%a4%a8%e0%a5%80%e0%a4%ae%e0%a4%be-%e0%a4%ae%e0%a4%be/,म्याग्दीको तातोपानीमा मास्क लगाउनेहरुको फोटो एक वर्षभन्दा पुरानो | के हो सत्य ?,"आज सोसल मिडियामा म्याग्दीको तातोपानीमा डुबुल्की लगाउनेहरुले मास्क लगाउँदै गरेको फोटो राखेर त्यसलाई कोरोना भाइरसको संक्रमणसँग जोडेर ‘मूर्खहरु’ भन्दै आलोचना भइरहेको तपाईँले धेरै देख्नुभयो होला। सोसल मिडियामा ती फोटोहरुको स्रोत आजको कान्तिपुर दैनिक हो। आजको कान्तिपुर दैनिकको पाँचौँ पेजमा महामारीको घोषणासँगै सतर्कता बढाइयो शीर्षकको समाचारमा एउटा ठूलो फोटो राखिएको छ, जसको क्याप्सनमा पोखरीमा मास्क अनिवार्य गरिएको छ त लेखिएको छ तर त्यो फोटो हालसालैको हो कि पुरानो फाइल फोटो हो भनेर खुलाइएको छैन। फोटो र समाचार पढ्नेहरुलाई त्यो हालैको फोटो जस्तो लाग्छ। अर्थात् कोरोना भाइरसको संक्रमणको खतरा बढेपछि मास्क लगाउन अनिवार्य गरिएको हो जस्तो लाग्छ। तर वास्तविकता त्यस्तो होइन। फ्याक्टचेक गर्ने क्रममा यो फोटो एक वर्षभन्दा पुरानो भएको पत्ता लागेको छ। | आजको कान्तिपुरमा प्रकाशित फोटो। | सोसल मिडियामा खिल्ली उडाउँदै गरिएका पोस्ट। |  | यो फोटो अहिलेको होइन। यो फोटो एक वर्षभन्दा पनि पुरानो हो। कान्तिपुर दैनिकमै यो फोटो एक वर्षअघि अर्थात् १७ पुस, २०७५ (१ जनवरी २०१९) मा गण्डकी प्रदेश पेजमा प्रकाशित भएको देख्न सकिन्छ। |  | कान्तिपुरको अनलाइन संस्करणमा पनि यो फोटो उतिबेला नै राखिएको थियो। यहाँ क्लिक गरी हेर्न सकिन्छ। | रोचक त के भने उतिबेला नै पत्रिका र अनलाइन दुवैमा यो फोटोलाई ‘फाइल फोटो’ लेखिएको थियो। अर्थात् त्यो फोटो त्यतिबेला खिचिएको पनि हैन, पुरानो हो। | तर आज कोरोना भाइरसको संक्रमणको त्रास बढ्दै गर्दा त्यसैसँग सम्बन्धित समाचारमा प्रयोग भएको फोटोमा पोखरीमा मास्क प्रयोग अनिवार्य गरिएको छ भन्दै पाठकलाई हालैको फोटो जस्तो गरी झुक्याउने गरी फोटो प्रयोग भएको छ जुन गलत हो। पाठकलाई यसले भ्रममा पारेको छ। | खासमा यो पोखरीमा वीरेनुन र गन्धककाे गन्ध आउने ताताेपानी रहेको छ। त्यही भएर मास्क लगाउन व्यवस्थापनले कोरोनाको प्रकोप हुनुभन्दा अघि नै आग्रह गरेको थियो।"
https://nepalfactcheck.org/2020/03/%e0%a4%9f%e0%a5%87%e0%a4%95%e0%a5%81%e0%a4%ae%e0%a4%be-%e0%a4%95%e0%a5%8b%e0%a4%b0%e0%a5%8b%e0%a4%a8%e0%a4%be-%e0%a4%b8%e0%a4%82%e0%a4%95%e0%a5%8d%e0%a4%b0%e0%a4%ae%e0%a4%bf%e0%a4%a4-%e0%a4%ad/,टेकुमा कोरोना संक्रमित भेटिएको फेक न्युजदेखि सावधान !," | कोरोना भाइरस प्यान्डेमिक सँगै अहिले सोसल मिडियामा अर्को एउटा संक्रमण पनि बढ्दो छ- इन्फोडेमिक अर्थात् सूचना संक्रमण। कोरोना संक्रमण भएको होस् या नहोस् सूचना संक्रमणले चाहिँ तपाईँले भेट्टाउन सक्छ। त्यसैले सावधान रहनु होला। तपाईँको फेसबुक वालमा वा ग्रुपहरुमा, मेसेजमा एउटा खबर देख्नुभएकै होला- टेकुमा परीक्षण गरेका एक व्यक्तिमा कोरोना संक्रमण भेटियो शीर्षकमा। नाम नसुनेका अनलाइनहरुमा समाचारको भेषमा यो फेक न्युज आएको देख्न सकिन्छ। | केही उदाहरणहरु हेरौँ- | अर्को उदाहरण- | अर्को उदाहरण- | समाचारमा प्रयोगशालाका सुचना अधिकारी राजेश कुमार गुप्ताका अनुसार एक जनालाई कोरोना भाइरसको संक्रमण भएको पुष्टि भएको भनिएको छ। तर यो गलत हो। गुप्ताले अहिलेसम्म राष्ट्रिय जनस्वास्थ्य प्रयोगशालामा गरिएका सबै टेस्टहरु नेगेटिभ आएको बताएका छन्। उनले लेखेका छन्- फेसबुकमा आएका भ्रामक समाचारहरुलाई विश्वास नगर्नु होला। मैले तिनीहरुलाई अन्तर्वार्ता समेत दिएको छैन। |  | त्यसैगरी केही समयअघि मात्रै भरतपुर अस्पतालले जारी गरेको विज्ञप्तिलाई एडिट गरी नेगेटिभ देखिएको शब्दलाई पोजेटिभ देखिएको बनाई सामाजिक सञ्जालमा फैलाएर आतंक मच्चाइउने प्रयास गरिएको थियो। | सूचना संक्रमणबाट बच्नका लागि तपाईँले के गर्न सक्नुहुन्छ? | – शंका लागेका पोस्टहरुमा केही पनि रियाक्ट नगर्नुस् (लाइक, कमेन्ट, सेयर केही पनि नगर्नुस्)। तपाईँले गलत हो भनेर कमेन्ट मात्र गर्नुभयो भने पनि त्यसलाई फैलन मद्दत पुग्छ।
– पोस्टहरुमा युनिसेफ, डब्लुएचओ आदि लेखियो भन्दैमा विश्वास गरिनहाल्नुस्। फेक न्युजवालाहरुले लेख्दैमा त्यो ती संस्थाहरुको आधिकारिक भनाई हुँदैन।
– नामै नसुनेका अनलाइन, फेसबुक पेज र ग्रुपहरुमा आएका मेसेजहरुमा विश्वास नगर्नुस्। विश्वासिला अनलाइनहरुको सूची बनाउनुस्। त्यसमा आएका समाचारहरुलाई पनि समालोचनात्मक दृष्टिकोणबाट हेर्नुस्।"
https://nepalfactcheck.org/2020/03/%e0%a4%a8%e0%a4%b0%e0%a5%8d%e0%a4%ad%e0%a4%bf%e0%a4%95-%e0%a4%b9%e0%a4%b8%e0%a5%8d%e0%a4%aa%e0%a4%bf%e0%a4%9f%e0%a4%b2%e0%a4%95%e0%a5%8b-%e0%a4%ad%e0%a4%a8%e0%a5%8d%e0%a4%a6%e0%a5%88-%e0%a4%ab/,नर्भिक हस्पिटलको भन्दै फेसबुकमा फैलाइएको अडियो यसकारण गलत | १) नर्भिक अस्पताल पुल्चोकमा छैन | २) फोन वार्ता रे एक जनाको मात्र आवाज | ३) फोन नगरेको जस्तो अर्को अडियो | ४) लुकाउन सम्भव छैन | ५) नर्भिकमा कोरोना टेस्ट हुँदैन | किन फैलाइन्छ यस्तो हल्ला ? | नर्भिक हस्पिटलको भन्दै फेसबुकमा फैलाइएको अडियो यसकारण गलत | तपाईँ हामीले के गर्न सक्छौँ ?," | “अँ हिमाल,
तिमीलाई एउटा एकदम इम्पोर्टेन्ट कुरा सुनाउन फोन गरेको है” | यी वाक्यबाट सुरु हुने पुरुष आवाज रहेको अडियो तपाईँले पनि फेसबुकको मेसेन्जरमा पाउनु भयो होला। त्यो मेसेजमा नर्भिक अस्पतालमा ९ जनालाई चेक गर्दा ६ जनालाई कोरोना भाइरस देखाएको र नेपालमा एकदमै फैलिसकेको भन्दै आतंक मच्चाउन खोजिएको छ। | उसले यो कुरा फेक हैन है भनेर सुन्नेहरुको दिमाग भुट्न खोजिएको छ। तर फेक हैन भन्दैमा त्यो फेक नहुने सर्टिफिकेट हैन। यस्ता कुरामा आँखा चिम्लेर विश्वास गर्नुभन्दा पनि यी तथ्यमा ध्यान दिएर त्यो अडियो गलत भएको बुझौँ र यसलाई फैलनबाट रोकौँ। | अडियोमा नर्भिक अस्पतालमा काम गर्ने घर नजिकै बस्ने स्टाफले भनेको भनिएको छ। तर बिचरालाई नर्भिक अस्पताल कहाँ छ भन्ने नै थाहा रहेनछ। उसले पुल्चोकमा रहेको नर्भिक अस्पताल भनेको छ। नर्भिक पुल्चोकमा हैन थापाथलीमा छ। बिचरा नर्भिकमा कहिले गएको पनि छैन होला। त्यसैले उसलाई थापाथलीको प्रसुति गृह नजिकै नर्भिक अस्पताल रहेछ भन्ने नै थाहा रहेनछ। अस्पताल कहाँ छ भन्ने नै थाहा नभएको मान्छेले फेक हैन है यो खबर भन्यो भन्दैमा साँच्चैको हो भनी विश्वास गर्ने तपाईँ ? | अडियोमा हिमाललाई फोन गरेर कुरा सुनाउन खोजेको जस्तो बनाइएको छ। तर यो फोन वार्ता भने हैन। किनभने फोनमा एकतर्फी कुरा मात्र छ। ‘अँ हिमाल’ भनेपछि ‘हजुर भन न’ वा त्यस्तै केही भन्नु पर्ने हो। तर यसमा त फोनमा कुरा गरेको नाटक मात्र गरिएको हो। फोन वार्ता हो भने एउटा कुरा भनिसकेपछि अर्को तर्फबाट केही जवाफ आउँछ त्यसका लागि पनि केही खाली ठाउँ हुनुपर्ने हो। तर एकोहोरो बोलेको छ बोलेको। यस्तो पनि फोन वार्ता हुन्छ कहीँ। | शायद फोन गरेको जस्तो गरे पनि त्यस्तो नसुनिएको जस्तो लागेर होला। अर्को खालको एउटा अडियो पनि फेसबुकमा फैलिएको छ। त्यही आवाज रहेको त्यो मान्छेले त्यही कुराहरु भन्छ। तर त्यसमा भने फोनमा कुरा गरेको जस्तो बनाइएको छैन। आफ्नो गल्ती पत्ता लाग्यो भनेर नै उसले अर्को अडियो पनि बनाएको हुनुपर्छ। | के कोरोना भाइरस लागेर मान्छे मरिसकेको, ९ जनालाई चेक गर्दा ६ जनालाई लागेको टेस्टमा देखिसकेको जस्ता कुरा सत्य होलान् ? के सरकारले यो कुरा लुकाएको होला ? के मिडियाले पनि यो कुरा लुकाएको होला ? | यो सम्भव छैन। ६/६ जनालाई कोरोना लागेको टेस्टबाट देखिसक्दा पनि लुकाउन सकिँदैन। नेपालभित्रको कुनै मामिला भएको भए यस्तो गरियो होला भनेर शंका गर्न सकिएला। तर कोरोना त विश्वको ध्यानमा भएको कुरा हो। विश्व स्वास्थ्य संगठन (डब्लुएचओ) ले नेपालमा भइरहेका परीक्षणहरुको पनि निरन्तर निगरानी गरिरहेको छ। टेस्ट पोजिटिभ भयो भने उता पनि रिपोर्ट पठाउनु पर्छ। | त्यस्तै कोरोना लागेर मृत्यु भएको भए अरुमा फैलिन नदिन झन् सावधानी अपनाउनु पर्छ। यस्तो अवस्थामा शवको अन्त्येष्टि गर्न पनि कठिन हुनसक्छ। त्यसैले लुकाएर पनि यस्ता कुरा लुक्ने हैनन्। विश्व स्वास्थ्य संगठनको आधिकारिक सिचुएसन रिपोर्ट यहाँ क्लिक गरी हेर्नुस्। | नर्भिक अस्पतालमा कोरोना पोजेटिभ छ कि नेगेटिभ छ भन्ने टेस्ट हुँदैन। अहिलेसम्म यस्तो टेस्ट राष्ट्रिय जनस्वास्थ्य प्रयोगशाला टेकुमा मात्र हुने गरेको छ। |  | यो अडियोमा आवाज भएको कारण प्रहरीले चाह्यो भने धेरै समय लाग्दैन यो रेकर्ड गर्नेसम्म पुग्न। समाजलाई त्रसित पार्ने मनस्थिति नै उसको देखिन्छ। नत्र यस्तो हल्ला फैलाएर फाइदा हुने केही हैन। अरुलाई आतंकित बनाएर रमाउन चाहने परपीडक प्रवृत्ति भएकोले नै यस्तो हल्ला फैलाएको हुनुपर्छ। | मुलुकी अपराध संहिता अनुसार यसरी झुठा अफवाह फैलाए एक वर्षसम्म कैद हुनसक्छ। यस्तो छ प्रावधान- | ७०. झुठ्ठा अफबाह फैलाउन नहुनेः (१) कसैले सार्वजनिक शान्ति भङ्ग गर्ने, हूलदङ्गा गर्ने वा नेपालको सार्वभौमसत्ता, भौगोलिक वा प्रादेशिक अखण्डता वा विभिन्न जात, जाति वा सम्प्रदायबिचको सुमधुर सम्बन्धलाई खलल पार्ने नियतले कसैलाई उक्साउने गरी नभए नगरेको अफबाह फैलाउन, प्रचार प्रसार गर्न वा नारा जुलुश गर्न हुँदैन । | (२) उपदफा (१) बमोजिमको कसूर गर्ने वा गराउने व्यक्तिलाई एक वर्षसम्म कैद वा दश हजार रुपैयाँसम्म जरिबाना वा दुवै सजाय हुनेछ । | अपडेट :
नर्भिक अस्पतालका अध्यक्ष वसन्त चौधरीले पनि भाइरल भएको खबर गलत रहेको बताएका छन् |  | MySansar | ✔@mysansar | “नर्भिक हस्पिटलको भन्दै फेसबुकमा फैलाइएको अडियो यसकारण गलत” https://www.mysansar.com/2020/03/39174/ | “अँ हिमाल, तिमीलाई एउटा एकदम इम्पोर्टेन्ट कुरा सुनाउन फोन गरेको है” यी वाक्यबाट सुरु हुने पुरुष आवाज रहेको अडियो तपाईँले पनि फेसबुकको मेसेन्जरमा पाउनु भयो होला। त्यो मेसेजमा नर्भिक अस्पतालमा ९ जनालाई… | mysansar.com |  | सालोक्यजी स्पष्ट गरी दिनुभएकोमा आभार ! यो अत्यन्तै भ्रामक न्यूज हो र नियतवस गरिएको हो । नर्भिकमा यस्ता कुनै पनि बिरामीहरु नभएको जानकारी गराउन चाहन्छु । यस विषयलाई हामिले Cyber Crime Cell तथा स्वास्थ्य मन्त्रालयमा जानकारी गराएका छौं । हामी सबैलाई भ्रममा नपर्न अनुरोध गर्दछौं । | 1 | त्यसैगरी नर्भिकले विज्ञप्ति नै निकालेर यो खबर गलत रहेको बताएको छ- | अपडेट १ : प्रहरीले अडियो रेकर्ड गरेर हल्ला फैलाउनेलाई पक्राउ गरेको छ | यस्ता धेरै गलत सूचना अहिले फैलिरहेका छन्। एउटा अर्को उदाहरणमा राति १२ बजे विमानले कोरोना विरुद्ध आकाशबाट स्प्रे गर्ने भएकोले घरैमा बस्न भनिएको रहेछ। | यो पनि कोरोना भाइरस जस्तै संक्रमण हो। सूचना संक्रमण। इन्फोडेमिक। जसरी कोरोना फैलिन नदिन हात धुनुपर्छ, त्यसैगरी यस्तो सूचना संक्रमण फैलन नदिन पनि तपाईँ आफै जागरुक हुनुपर्छ। यस्ता अडियो तपाईँको मेसेन्जरमा आयो भने अरुलाई फरवार्ड गर्ने काम गर्नुहुन्न। बरु यस्तो हावा कुरा नपठाउ भनेर पठाउनेलाई भन्नुपर्छ। | फेसबुकमा यस्ता गलत लाग्ने, शंकास्पद समाचार वा लिङ्कहरु भेटिएमा त्यसलाई सेयर, लाइक वा कमेन्ट नगर्नुहोला। तपाईँले त्यसो गर्नुभयो भने यस्ता गलत कुरा अझ फैलन सक्छ। एकदमै विश्वास लाग्ने स्रोतहरुबाट मात्र जानकारी लिनुस्। | (कोरोना भाइरससम्बन्धी तपाईँले पनि यस्ता गलत वा शंकास्पद जानकारीहरु पाउनु भएको छ भने हामीलाई blog@mysansar.com वा editor@nepalfactcheck मा पठाउन सक्नुहुन्छ। हामी त्यसबारे लेखेर अरुलाई सचेत बनाउने कोशिश गर्नेछौँ)"
https://nepalfactcheck.org/2020/03/%e0%a4%86%e0%a4%95%e0%a4%be%e0%a4%b6%e0%a4%ac%e0%a4%be%e0%a4%9f-%e0%a4%b8%e0%a5%87%e0%a4%a8%e0%a4%be%e0%a4%b2%e0%a5%87-%e0%a4%b9%e0%a5%87%e0%a4%b2%e0%a4%bf%e0%a4%95%e0%a4%aa%e0%a5%8d%e0%a4%9f%e0%a4%b0/,आकाशबाट सेनाले हेलिकप्टरबाट औषधि छर्कने कुरा भारतबाट सुरु भएको ‘फेक न्युज’ | तपाईँ हामीले के गर्न सक्छौँ ?,"फेसबुकमा अहिले कोरोना भाइरससम्बन्धी एउटा अर्को मेसेज भाइरल भइरहेको छ। यो मेसेज टेक्स्ट र अडियो दुवैमा छ। टेक्स्टमा आज राति १२ बजे नेपाल भर आर्मी हेलिकप्टरले आकाशबाट कोरोना भाइरसविरुद्ध किटनाशक औषधि छर्कने हुनाले घर बाहिर ननिस्कन र कपडा र अरु कुरा बाहिर नराख्न भनिएको छ। त्यसैगरी अडियोमा एक महिला आवाजमा त्यही कुरा भनेको सुन्न पाइन्छ। यसमा भएको जानकारी गलत हो। | तपाईँले यसअघि नर्भिक अस्पतालमा ९ जनाको चेक गर्दा ६ जनामा कोरोना भाइरस देखिएको भन्ने भाइरल अडियो पनि सुन्नुभयो होला। त्यो अडियो बनाउने रामेछाप घर भएका र हाल भक्तपुरको सिपाडोल बस्ने २० वर्षीय विवेक थापालाई प्रहरीले पक्राउ गरिसकेको छ। प्रहरीसँगको प्रारम्भिक बयानका क्रममा उनले आफ्नो फेसबुक पेजको रिच र इन्गेजमेन्ट बढाउनका लागि यस्तो झुटो अडियो बनाएर हालेको बताएका छन्। | यस्ता झुटा, सनसनीपूर्ण खबर फेसबुकमा राखे लाइक र कमेन्ट गर्ने, रियाक्ट गर्नेहरुका कारण इन्गेजमेन्ट बढ्ने लोभले यसो गरेको देखिएको छ। अब उनलाई मुलुकी  अपराध संहिता अनुसार एक वर्षसम्म कैद वा १० हजार रुपैयाँसम्म जरिवाना वा दुवै सजाय हुनसक्छ। |  | हेलिकप्टरबाट औषधि छर्कने फेक न्युज चाहिँ नेपालको मौलिक समेत होइन। यो हल्ला भारतबाट आयात गरिएको हो। भारतमा यो हप्ता विशेष गरी ह्वाट्स एप ग्रुपहरुमा यस्तो मेसेज फैलिएको थियो। नेपालमा भने ह्वाट्स एप खासै चल्दैन। त्यसैले फेसबुकबाट यस्तो हल्ला फैलिएको हो। |  | ह्वाट्स एपमा दिल्लीमा फैलिएको हेलिकप्टरवाला मेसेज। |  | भारतमा ट्विटरबाट पनि यस्तो हेलिकप्टरवाला हल्ला फैलिएको थियो। |  | भारतमा फेसबुकमा फैलिएको हेलिकप्टरवाला हल्ला। | हल्ला भारतमा धेरै फैलिएपछि भारत सरकारको निकाय प्रेस इन्फरमेसन ब्युरो (नेपालको सूचना विभाग जस्तो) ले ट्विटरमा आधिकारिक रुपमा यसको खण्डन गरेको थियो। |  | PIB Fact Check | ✔@PIBFactCheck | कोरोना वायरस की रोकथाम के लिए हवा में किसी भी दवाई का छिड़काव नहीं किया जा रहा है |#CoronavirusOutbreak पर अफवाहों से दूर रहें और हमेशा सटीक जानकारियों को ही साझा करें | | अधिक जानकारी के लिए @MoHFW_INDIA के दिशानिर्देशों को पढ़े | | 180 |  | PIB Fact Check | ✔@PIBFactCheck | Amidst #Coronavirusoutbreak, misinformation on CV Vaccine gas spread out through Airplanes is circulating on social media
NO such action has been planned out by the Indian Government. | Get your facts from trusted sources. Do not amplify #fakenews! | 353 | भारतमै फैलिएर बासी भइसकेको हल्लालाई अहिले नेपालमा फैलाउन खोजिएछ। नेपाली सेनाका प्रवक्ता विज्ञानदेव पाण्डेले सूचना गलत भएको बताउँदै ‘यो अफवाह हो। यस्तोको पछाडि नलाग्नुहोला’ भनेका छन्। सेनाले विज्ञप्ति निकालेर आधिकारिक रुपमा नै यसको खण्डन पनि गरिसकेको छ- | कोरोना भाइरस फैलिनबाट रोक्न लामखुट्टे मार्न जस्तो कुनै किटनाशक दबाई आविस्कार भइसकेको छैन। त्यसैले आकाशबाट औषधि छर्केर यो भाइरस फैलनबाट रोकिने छैन। यो फैलनबाट रोक्न त सकेसम्म धेरै पटक साबुन पानीले हात धुने, स्यानिटाइजर प्रयोग गर्ने र अहिले अत्यावश्यक काममा बाहेक बाहिर नगई घरैमा बसी संक्रमण फैलनबाट रोक्ने नै सही उपाय हो। | यस्ता धेरै गलत सूचना अहिले फैलिरहेका छन्। यो पनि कोरोना भाइरस जस्तै संक्रमण हो। सूचना संक्रमण। इन्फोडेमिक। जसरी कोरोना फैलिन नदिन हात धुनुपर्छ, त्यसैगरी यस्तो सूचना संक्रमण फैलन नदिन पनि तपाईँ आफै जागरुक हुनुपर्छ। यस्ता अडियो तपाईँको मेसेन्जरमा आयो भने अरुलाई फरवार्ड गर्ने काम गर्नुहुन्न। बरु यस्तो हावा कुरा नपठाउ भनेर पठाउनेलाई भन्नुपर्छ। | फेसबुकमा यस्ता गलत लाग्ने, शंकास्पद समाचार वा लिङ्कहरु भेटिएमा त्यसलाई सेयर, लाइक वा कमेन्ट नगर्नुहोला। तपाईँले त्यसो गर्नुभयो भने यस्ता गलत कुरा अझ फैलन सक्छ। एकदमै विश्वास लाग्ने स्रोतहरुबाट मात्र जानकारी लिनुस्। | (कोरोना भाइरससम्बन्धी तपाईँले पनि यस्ता गलत वा शंकास्पद जानकारीहरु पाउनु भएको छ भने हामीलाई blog@mysansar.com वा editor@nepalfactcheck.org मा पठाउन सक्नुहुन्छ। हामी त्यसबारे लेखेर अरुलाई सचेत बनाउने कोशिश गर्नेछौँ)"
https://nepalfactcheck.org/2020/03/%e0%a4%a8%e0%a4%9d%e0%a5%81%e0%a4%95%e0%a5%8d%e0%a4%95%e0%a4%bf%e0%a4%a8%e0%a5%81%e0%a4%b8%e0%a5%8d-%e0%a4%ae%e0%a4%be%e0%a4%a8%e0%a5%8d%e0%a4%9b%e0%a5%87%e0%a4%b9%e0%a4%b0%e0%a5%81-%e0%a4%a2/,"नझुक्किनुस्, मान्छेहरु ढलेको यो फोटो इटालीको होइन | तपाईँ हामीले के गर्न सक्छौँ ?"," | अहिले फेसबुकमा एउटा फोटो धेरैले सेयर गरिरहेका छन्। फोटोमा धेरै मान्छेहरु सडकमै ढलिरहेको देखिन्छ। इटालीमा यस्तो अवस्था देखिएको भन्दै मानिसहरुले यो फोटो सेयर गरिरहेका छन्। तर नझुक्किनु होला, यो फोटो इटालीको होइन। न यी मान्छेहरु कोरोना भाइरसकै कारण मरेका हुन्। के हो त यो फोटोको सत्य? आउनुस् हेरौँ। |  | यो फोटो इटालीको भन्दै अहिले सेयर भए पनि केही अघि भने यो फोटो चीनको वुहान सहरको भएको भन्दै फेसबुकमा भाइरल भएको थियो। अझ यो स्याटेलाइटबाट खिचेको फोटो भन्ने दावी गरिएको थियो। |  | यी सब गलत हुन्। वास्तवमा यो फोटो चीन र इटालीको नभएर जर्मनीको हो। अनि फोटो ६ वर्षअघिको हो। यसमा देखिएका मान्छेहरु मरेका हैनन्, जिउाँदा मानिसहरु हुन्। एउटा आर्ट प्रोजेक्टका लागि फ्रयाङ्कफर्ट सहरको सडकमा यसरी सुतेका हुन्। | Katzbach Nazi concentration camp मा मारिएका ५२८ जनाको स्मृतिमा यसरी मानिसहरु सडकमा सुतेका हुन्। यो फोटो रोयटर्सका Kai Pfaffenbach ले खिचेका हुन्। फोटोको ओरिजिनल लिङ्क यहाँ क्लिक गरी हेर्न सकिन्छ। |  | वास्तविक फोटो यो हो। |  | यस्ता धेरै गलत सूचना अहिले फैलिरहेका छन्। यो पनि कोरोना भाइरस जस्तै संक्रमण हो। सूचना संक्रमण। इन्फोडेमिक। जसरी कोरोना फैलिन नदिन हात धुनुपर्छ, त्यसैगरी यस्तो सूचना संक्रमण फैलन नदिन पनि तपाईँ आफै जागरुक हुनुपर्छ। यस्ता सामाग्री तपाईँको मेसेन्जरमा आयो भने अरुलाई फरवार्ड गर्ने काम गर्नुहुन्न। बरु यस्तो हावा कुरा नपठाउ भनेर पठाउनेलाई भन्नुपर्छ। | फेसबुकमा यस्ता गलत लाग्ने, शंकास्पद समाचार वा लिङ्कहरु भेटिएमा त्यसलाई सेयर, लाइक वा कमेन्ट नगर्नुहोला। तपाईँले त्यसो गर्नुभयो भने यस्ता गलत कुरा अझ फैलन सक्छ। एकदमै विश्वास लाग्ने स्रोतहरुबाट मात्र जानकारी लिनुस्। | (कोरोना भाइरससम्बन्धी तपाईँले पनि यस्ता गलत वा शंकास्पद जानकारीहरु पाउनु भएको छ भने हामीलाई blog@mysansar.com वा editor@nepalfactcheck.org मा पठाउन सक्नुहुन्छ। हामी त्यसबारे लेखेर अरुलाई सचेत बनाउने कोशिश गर्नेछौँ)"
https://nepalfactcheck.org/2020/03/%e0%a4%85%e0%a4%b9%e0%a4%81-%e0%a4%b0%e0%a5%81%e0%a4%b8%e0%a4%95%e0%a4%be-%e0%a4%b8%e0%a4%a1%e0%a4%95%e0%a4%ae%e0%a4%be-%e0%a4%aa%e0%a5%81%e0%a4%9f%e0%a4%bf%e0%a4%a8%e0%a4%b2%e0%a5%87-%e0%a5%ae/,"अहँ, रुसका सडकमा पुटिनले ८ सय वटा सिंह छाडेका छैनन्, फेक न्युज नपत्याउनुस् ! | तपाईँ हामीले के गर्न सक्छौँ ?"," | सामाजिक सञ्जालमा एउटा खबर निकै सेयर भइरहेको छ। त्यसमा भनिएको छ- कोरोना संक्रमणबाट बच्ने उपायका रुपमा रुसी राष्ट्रपति भ्लादिमिर पुटिनले करिब ८ सय बाघ र सिंहलाई सडकमा खुल्ला छाडिदिएका छन्। नागरिकहरु डराएर घरबाट ननिस्कून् भनेर त्यसो गरिएको रे। साथमा एउठा सडकमा एउटा सिंह हिँडिरहेको फोटो पनि छ। विश्वासिला मानिने वरिष्ठ पत्रकारहरुबाट नै यो खबर सेयर भएको देखेपछि धेरैले हो भन्ठाने। तर वास्तवमा यो गलत हो। कसरी ? आउनुस् विस्तृतमा बुझौँ। |  | सडकमा सिंह हिँडेको यो फोटो नयाँ होइन। इन्टरनेटमा बारम्बार यो फोटो अनेक हल्ला मच्चाउन उपयोग भइरहेको देखिन्छ। चार वर्षअघि जापानमा यही फोटोले तहल्का मच्चाएको थियो। जापानको कुमामोटोमा भूइँचालो गएपछि एक युवकले सडकमा सिंह भन्दै यही फोटो ट्विट गरेका थिए। झुटो जानकारी ट्विट गरेको भन्दै प्रहरीले त्यतिबेला उनलाई पक्राउ गरेको थियो। | एक घण्टामा २० हजार पटक रिट्विट भएको थियो उनको ट्विट। | हेर्नुस् त्यतिबेला टोक्यो रिपोर्टरमा आएको समाचार |  | खासमा यो फोटो न रसियाको हो न जापानको। यो त दक्षिण अफ्रिकाको जोहानसवर्गको फोटो हो। युकेको मेट्रो न्युजमा सन् २०१६ मा प्रकाशित रिपोर्ट अनुसार फिल्म सुटिङका लागि कोलम्बस नामको यो सिंहलाई त्यसरी सडकमा छाडिएको हो। |  | त्यो सिंहलाई त एक्टिङका लागि पो सडकमा पठाइएको रहेछ। त्यसैलाई लिएर के के सम्म हल्ला गर्न भ्याए मानिसहरुले। फटाहाहरुले त्यसलाई कोरोनासँग पनि जोड्न भ्याए। |  | अब तपाईँलाई लाग्यो होला त्यो माथि सबैभन्दा पहिलो फोटोमा त ब्रेकिङ न्युज भनेरै लेखिएको छ नि टिभीमा आएको जस्तो। त्यो चाहिँ के हो त ? | पख्नुस्, तपाईँलाई त्यो पनि के हो प्रष्टैसँग बुझाउँछु। ध्यान दिएर हेर्नुस् त त्यो फोटोमा के लेखिएको छ?  दायाँ छेउमा ब्रेकयोरओनन्युज डट कम लेखिएको छ। त्यो भनेको टिभीको स्क्रिनमा देखिए जस्तो गरेर आफैले ब्रेकिङ न्युज बनाउन दिने वेबसाइट हो। |  | त्यो साइटमा गएर हेडलाइन र टिकर हालेपछि ठ्याक्कै यस्तै खालको टिभी स्क्रिनमा देखिएको जस्तो फोटो आउँछ। तल हेर्नुस् मैले बनाएको- |  | यसरी फेसबुक चलाउनेहरुलाई मूर्ख बनाइएको हो। अब फेरि त्यो साइटमा गएर अनेक फोटोहरु बनाएर मान्छेलाई उल्लु बनाउने काम चाहिँ नगर्नुस् नि फेरि ! | यस्ता धेरै गलत सूचना अहिले फैलिरहेका छन्। यो पनि कोरोना भाइरस जस्तै संक्रमण हो। सूचना संक्रमण। इन्फोडेमिक। जसरी कोरोना फैलिन नदिन हात धुनुपर्छ, त्यसैगरी यस्तो सूचना संक्रमण फैलन नदिन पनि तपाईँ आफै जागरुक हुनुपर्छ। यस्ता अडियो तपाईँको मेसेन्जरमा आयो भने अरुलाई फरवार्ड गर्ने काम गर्नुहुन्न। बरु यस्तो हावा कुरा नपठाउ भनेर पठाउनेलाई भन्नुपर्छ। | फेसबुकमा यस्ता गलत लाग्ने, शंकास्पद समाचार वा लिङ्कहरु भेटिएमा त्यसलाई सेयर, लाइक वा कमेन्ट नगर्नुहोला। तपाईँले त्यसो गर्नुभयो भने यस्ता गलत कुरा अझ फैलन सक्छ। एकदमै विश्वास लाग्ने स्रोतहरुबाट मात्र जानकारी लिनुस्। | (कोरोना भाइरससम्बन्धी तपाईँले पनि यस्ता गलत वा शंकास्पद जानकारीहरु पाउनु भएको छ भने हामीलाई editor@nepalfactcheck.org वा blog@mysansar.com मा पठाउन सक्नुहुन्छ। हामी त्यसबारे लेखेर अरुलाई सचेत बनाउने कोशिश गर्नेछौँ)"
https://nepalfactcheck.org/2020/03/birgunj-coronavirus-unverified-news/,के वीरगञ्जको मान्छेलाई कोरोना भाइरस संक्रमण भएको पुष्टि भएको हो? | worldometer लाई आँखा चिम्लेर विश्वास गर्दा," | आइतबार राति एकाएक एउटा खबर तीव्र रुपमा फैलियो- नेपालमा पनि कोरोना भाइरस लाग्यो। टेलिभिजनमा ब्रेकिङ न्युज चल्न थाले- वीरगञ्जमा एक जनामा कोरोना भाइरसको संक्रमण भेटियो। नाम चलेका अनलाइनहरुले नै लेख्न थाले- वीरगञ्जमा एक जनामा कोरोना संक्रमण भएको पुष्टि। अझ गोपनीयताको हकको हनन् गर्दै बिरामीको नाम समेत फुक्न थाले, अनलाइनमा हाल्न थाले। पछि बल्ल थाहा भयो, ती व्यक्तिलाई त कोरोना संक्रमण भएको पुष्टि नै भएको रहेनछ। जसरी फेक न्युजलाई फेक हैन भन्दै फैलाइन्छ, त्यसैगरी पुष्टि नभएको समाचारलाई पुष्टि भएको भन्दै हालेका रहेछन् मिडियाले। | न्युज २४ टेलिभिजन, नागरिक दैनिक लगायतका मिडियाले वीरगञ्जका ती व्यापारीलाई कोरोना भाइरसको संक्रमण भएको पुष्टि भएको खबर दिएका थिए। समाचारमा पटनाको मेडिकल कलेजले पुष्टि गरेको छ संक्रमण भएको भनेर लेखिएका थिए। तर कलेजका कसले पुष्टि गरेको हो? रिपोर्ट नै त्यस्तो आएको हो कि होइन भन्ने चाहिँ उल्लेख थिएन। | एउटाले समाचार दिएपछि भेरिफाइ र क्रस भेरिफाइ नगरी सब त्यसैमा डुबे। | अनलाइनखबरले पटना मेडिकल कलेज, बिहारका प्रिन्सिपल प्रा. डा. विद्यापति चौधरीसँग नै  टेलिफोनमा कुरा गरेपछि थाहा भयो, पुष्टि भइसकेको रहेनछ। उनले उपचार जारी नै रहेको र रिपोर्ट नेशनल इस्टिच्यूट अफ मेडिकल साइन्स, पुनेमा पठाएकाे तर त्यसको विवरण आउन बाँकी रहेको बताए। | यता टेलिभिजनहरुमा पर्साका सिडिओलाई  बाइट दिन भ्याइ नभ्याइ थियो। उनलाई नै कोट गरेर कोरोना पुष्टि भएको समाचार लेख्दै थिए धेरैले। | उपचारका लागि पटनामा रहेका ती व्यापारीको यता नेपालमा भाइसित कुरा भएको रहेछ। दाजु आफैले भाइलाई डाक्टरले कोरोना टेस्ट गर्न लगेको छ भनेका थिए। तर यो कुरा बाहिर आउँदा भने पुष्टि भएको भनेर पो आइदियो। | नेपालमा पनि कोरोना पोजेटिभ भेटियो भन्ने समाचार दिन र सुन्न आतुर झैँ देखिए मिडियामा काम गर्नेहरु। त्यसैले पुष्टि नहुँदै पुष्टि भइसकेको खबर व्यापक भयो। | उनका साथीहरुले सार्वजनिक समाचार गलत भएको बताए। | त्यसैगरी अस्पतालको रिपोर्टमा कोरोना नेगेटिभ आएको पनि दावी गरियो। | रात पर्दापर्दै रिपोर्टसमेत सार्वजनिक भयो। कान्तिपुरमा वीरगन्जका व्यवसायी रुगंटालाई कोरोना संक्रमण नभएको पुष्टि (रिपोर्टसहित) समाचार पनि आयो। | रिपोर्टमा कोरोना भाइरस नेगेटिभ लेखिएको छ | तर रिपोर्ट पुनेको जस्तो देखिँदैन। यसमा पटना कै डाक्टरहरुको हस्ताक्षर देखिन्छ। तसर्थ फाइनल भेरिफिकेसन नेशनल इस्टिच्यूट अफ मेडिकल साइन्स, पुनेको रिपोर्ट हेरेपछि मात्र हुन्छ। | यसरी केही घण्टा आतंक मच्चाएको पुष्टि भएको खबर अपुष्ट भएर सकियो। भोलि थप जानकारी आउला। | अहिले केही पत्रकारहरु कोरोना भाइरस संक्रमणको संख्या हेर्नलाई worldometer साइटमा खुब विश्वास गरिरहेका छन्। अन्ततः त्यो कति घातक हुन्छ भन्ने पनि आजको घटनाले देखायो। केही घण्टा हल्ला हुँदैमा यो साइटले नेपालमा संक्रमणको संख्या दुई देखाएको थियो। | तर पछि फेरि त्यो संख्या सम्पादन भएर एक नै हुन गयो। | कोरोना संक्रमणको संख्या आधिकारिक रुपमा चाहने हो भने विश्व स्वास्थ्य संगठनको आधिकारिक वेबसाइटमा नै हेर्न उपयुक्त हुन्छ। त्यसबाहेक अन्य साइटहरु विश्वसनीय हुँदैनन्। विश्व स्वास्थ्य संगठनको वेबसाइटमा संख्या हेर्न यहाँ क्लिक गर्नुस्। ड्यासबोर्ड यता हेर्नुस्। | (यो तथ्यजाँच सामग्री माइसंसारमा पनि प्रकाशित छ।)"
https://nepalfactcheck.org/2020/03/rajdhani-daily-2000-coronavirus-fakenews/,"‘राजधानी’को फेक न्युज : नेपालमा २,००० जना कोभिड-१९ पोजिटिभ","हिजो आइतबार मूलधारका टेलिभिजन र पत्रिकाका अनलाइनहरुले समेत वीरगञ्जका एक व्यक्तिलाई कोरोना संक्रमण भएको पुष्टि भएको भन्दै अपुष्ट खबर छापेर आतंक मच्चाए। | सोसल मिडियाबाट मात्रै फेक न्युजहरु आउने हैनन्, मूलधारकै मिडिया पनि तथ्य जाँचमा चुकेर गलत समाचार आउन सक्छ भन्ने उदाहरण हिजोको घटनाबाट लिन सकिन्छ। | आज फेरि ‘राजधानी’ राष्ट्रिय दैनिकको पहिलो पेजमा एउटा गलत समाचार छापिएको छ। ‘असुरक्षित अस्पताल, स्वास्थ्यकर्मी जोखिममा’ शीर्षकको त्यो समाचारको सुरुको वाक्यमा नै ‘नेपालमा गरिएको कोभिड–१९ परीक्षणमा २ हजार जनामा पोजिटिभ देखिएको छ’ लेखिएको छ। | यो एकदमै गलत तथ्य हो। दुई हजार जनामा पोजेटिभ देखिनु त के, त्यसको आधा एक हजार जनामा परीक्षणसमेत भएको छैन। | यस्तो छ पहिलो पेजमा छापिएको समाचार- | यस्तो छ पत्रिकाको अनलाइनमा राखिएको समाचार- | यो समाचार अहिले अनलाइनबाट तथ्य गलत भएकोमा माफी माग्दै सच्याएर राख्नु त कता हो कता गुपचुप डिलिट गरिएको छ। | तर हाम्रो पात्रो एपको एग्रिगेसनमा यो गलत वाक्य अझै देख्न सकिन्छ- | नेपालमा अहिलेसम्म एक जनामा मात्र कोभिड १९ पोजिटिभ देखिएकोमा दुई हजार जनामा पोजेटिभ देखिएको कल्पना पनि गर्न नसकिने कुरा हो। समाचारमा यो लेख्न खोजिएको पक्कै हैन होला। तर यति ठूलो गल्ती पहिलो पेजमा नै कसरी हुन पुग्यो? लेख्नेले लेखे पनि प्रूफ हेर्नेले के हेरे होलान् ? पास कसरी भयो होला यो खबर ? अचम्म छैन त ! | (यो तथ्यजाँच सामग्री माइसंसारमा पनि प्रकाशित छ।)"
https://nepalfactcheck.org/2020/03/annapurnapost-dettol/,के अन्नपूर्ण पोस्टको समाचारमा लेखिए जस्तै कोरोना भगाउन डिटोल पिलाइएको हो? | तपाईँ हामीले के गर्न सक्छौँ ?," | अन्नपूर्ण पोस्टको अनलाइन संस्करणमा फागुन १० गते ‘कोरोना भगाउन क्रिश्चियन पास्टरले डिटोल पिलाइदिएपछि..’ शीर्षकमा समाचार राखिएको छ। समाचारमा एक महिलालाई पुरुषले डिटोलको बोतलबाट पिलाउँदै गरेको जस्तो देखिएको फोटो पनि राखिएको छ। समाचारमा ‘केन्यामा एक क्रिस्चियन पास्टरले चर्चका विश्वासीहरुलाई कोरोना भाइरस रोकथामका लागि भन्दै डिटोल पिलाएको तथ्य सार्वजनिक भएको’ लेखिएको छ। के यो सत्य हो त? हामीले फ्याक्टचेक गरेका छौँ। |  | फ्याक्टचेकका क्रममा सबैभन्दा पहिले यो फोटो खोज्यौँ। यो फोटो दक्षिण अफ्रिका लगायतका अफ्रिकी देशहरुका वेबसाइटमा ४ वर्षअघि नै अर्थात् सन् २०१६ मै प्रकाशन भएको रहेछ। चार वर्षअघि कोरोना भाइरसको संक्रमण थिएन। |  | नाइजेरियाको वेबसाइटमा चार वर्षअघि प्रकाशित फोटो। |  | नाइजेरियाको अर्को वेबसाइटमा प्रकाशित समाचार। | यी फोटोहरुले डिटोल पिलाएको जस्तो देखिने यो फोटो र कोरोना भगाउन डिटोल पिलाएको समाचारको सम्बन्ध नभएको पुष्टि हुन्छ। फोटो मात्रै हैन, अन्नपूर्ण पोस्टको यो समाचारमा केही तथ्य पनि अमिल्दा छन्। हेरौँ अन्नपूर्ण पोस्टको समाचार- |  | समाचारको पहिलो लाइनमा लेखिएको छ- केन्यामा एक क्रिस्चियन पास्टरले चर्चका विश्वासीहरुलाई कोरोना भाइरस रोकथामका लागि भन्दै डिटोल पिलाएको तथ्य सार्वजनिक भएको छ। | तर दोस्रो लाइनमा लेखिएको छ- पछिल्लो समय कोरोना भाइरसको संक्रमण फैलन थालेपछि पास्टर रुफुस फालाले मक्गोदुस्थित एके स्पिरिचुअल चर्चमा आएका विश्वासीहरुलाई घरेलु किटाणु नासक डिटोल पिलाएका हुन् । सोही घटनापछि दक्षिण अफ्रिकामा ५९ जना मानिसको मृत्यु भएको थियो । | अब तपाईँ आफै भन्नुस्, केन्यामा डिटोल पिलाएर दक्षिण अफ्रिकामा ५९ जनाको मृत्यु चाहिँ कसरी हुन्छ? एक ठाउँमा पिलाएर अर्को देशमा मृत्यु हुने यो कस्तो समाचार हो? समाचारमा लेखिएको मक्गोदु नामको ठाउँ केन्यामा हैन दक्षिण अफ्रिकामा छ। | तर डिटोल पिलाएर दक्षिण अफ्रिका वा केन्या कतै पनि ५९ जनाको मृत्यु भएको खबर हामीले कुनै पनि विश्वसनीय मिडियामा आएको देखेनौँ। | अन्नपूर्ण पोस्टको समाचारमा केन्या टुडेको फ्याक्टचेकपछि हालै सार्वजनिक रिपोर्ट भनिएको छ। केन्या टुडेले यसबारे समाचार राखेको त थियो, तर गल्ती महसूस गरेर हो कि किन हो अहिले भने हटाइसकेको छ। |  | अन्नपूर्ण पोस्टले न यो समाचारको स्रोत खुलाएको छ न फोटोको। फोटो २०१६ मै प्रकाशित भइसकेकोले फाइल फोटो भनेर पनि लेखिएको छैन। त्यसैले अन्नपूर्ण पोस्टको यो समाचार गलत र भ्रम फैलाउने खालको देखिन्छ। | अन्नपूर्ण पोस्टको फेसबुकमा यो समाचारमा ३७० कमेन्ट छन् भने ९२९ पटक सेयर भएको छ। यसले यो फेक न्युजले कति धेरैलाई भ्रममा पारेको रहेछ भन्ने प्रष्ट हुन्छ। |  | तर राष्ट्रिय स्तरको मूलधारको मिडिया भएकोले होला, थुप्रै कपिपेस्ट अनलाइनहरुले यो समाचारलाई हुबहु कपि गरेका छन्। केही उदाहरण हेर्नुस्- |  | यो अर्को कपिपेस्ट | त्यस्तै यही समाचार यता पनि कपिपेस्ट भएको देखिन्छ | अर्को कपिपेस्ट | यता पनि त्यही | (यो तथ्यजाँच सामग्री माइसंसारमा पनि प्रकाशित छ।) | यस्ता धेरै गलत सूचना अहिले फैलिरहेका छन्। यो पनि कोरोना भाइरस जस्तै संक्रमण हो। सूचना संक्रमण। इन्फोडेमिक। जसरी कोरोना फैलिन नदिन हात धुनुपर्छ, त्यसैगरी यस्तो सूचना संक्रमण फैलन नदिन पनि तपाईँ आफै जागरुक हुनुपर्छ। यस्ता सामाग्री तपाईँको मेसेन्जरमा आयो भने अरुलाई फरवार्ड गर्ने काम गर्नुहुन्न। बरु यस्तो हावा कुरा नपठाउ भनेर पठाउनेलाई भन्नुपर्छ। | फेसबुकमा यस्ता गलत लाग्ने, शंकास्पद समाचार वा लिङ्कहरु भेटिएमा त्यसलाई सेयर, लाइक वा कमेन्ट नगर्नुहोला। तपाईँले त्यसो गर्नुभयो भने यस्ता गलत कुरा अझ फैलन सक्छ। एकदमै विश्वास लाग्ने स्रोतहरुबाट मात्र जानकारी लिनुस्। | (कोरोना भाइरससम्बन्धी तपाईँले पनि यस्ता गलत वा शंकास्पद जानकारीहरु पाउनु भएको छ भने हामीलाई blog@mysansar.com वा editor@nepalfactcheck.org मा पठाउन सक्नुहुन्छ। हामी त्यसबारे लेखेर अरुलाई सचेत बनाउने कोशिश गर्नेछौँ)"
https://nepalfactcheck.org/2020/03/italy-pm/,के इटालीका प्रधानमन्त्रीले आत्मसमर्पण गरेका हुन् ? | तपाईँ हामीले के गर्न सक्छौँ ?," | केही दिनदेखि सोसल मिडियामा यो पोस्ट निकै सेयर भइरहेको छ। फोटोमा एक सेतै कपाल फुलेका व्यक्तिको फोटो छ र ठूलो रातो अक्षरमा इटालीले आत्मसमर्पण गर्‍यो लेखिएको छ। तल विवरणमा संक्रामक रोगले मारिरहेको र स्थिति आफूहरुको नियन्त्रण बाहिर भएको प्रधानमन्त्रीले बताएको भनिएको छ। मूलधारमा कार्यरत सञ्चारकर्मीहरुले समेत सेयर गरेको देखिएको यो जानकारी सही भने हैन। |  | यो पोस्टमा देखिएका व्यक्ति इटालीका प्रधानमन्त्री हैनन्। उनी Sergio Mattarella हुन्। इटालीका राष्ट्रपति। | इटालीका प्रधानमन्त्री जिसेप कोन्टे हुन्। | हो, इटालीमा दिनहुँ धेरैको ज्यान गइरहेको सत्य हो। विश्व स्वास्थ्य संगठनको वेबसाइटमा रहेको पछिल्लो जानकारी अनुसार त्यहाँ ६९ हजार १७६ केस भेटिएको छ र मृत्यु हुनेको संख्या ६ हजार ८२० पुगेको छ। विश्वमै सबैभन्दा बढी ज्यान जानेको संख्या इटालीमा नै छ। | तर राष्ट्रपति वा प्रधानमन्त्रीले त्यसरी आत्मसमर्पणको घोषणा गरेका छैनन्। त्यहाँ रोग नियन्त्रणमा लिन कडा उपाय अपनाइँदैछ। देशलाई लकडाउनमा राखिएको छ। | यसैगरी इटालीका प्रधानमन्त्रीले लाश गाड्ने ठाउँ पनि भएन भन्दै रुँदै गरेको फोटो लेख्दै सामाजिक सञ्जालमा भाइरल गरिएका फोटो पनि गलत हुन्। ती पोस्टहरुमा देखिएका फोटो इटालीका प्रधानमन्त्रीको नभई ब्राजिलका राष्ट्रपति Jair Bolsonaro को हो। यो रुँदै गरेको फोटोसँग कोरोना भाइरसको कुनै सम्बन्ध छैन।

सन् २०१८ को चुनाव प्रचारका क्रममा भएको चक्कु आक्रमणको घटना सम्झेर उनी रोएका हुन्। यसबारे समाचार ब्राजिलको वेबसाइटले १७ डिसेम्बरमा प्रकाशन गरेको छ। यहाँ क्लिक गरी हेर्न सकिन्छ। | (यो तथ्यजाँच सामग्री माइसंसारमा पनि प्रकाशित छ।) | यस्ता धेरै गलत सूचना अहिले फैलिरहेका छन्। यो पनि कोरोना भाइरस जस्तै संक्रमण हो। सूचना संक्रमण। इन्फोडेमिक। जसरी कोरोना फैलिन नदिन हात धुनुपर्छ, त्यसैगरी यस्तो सूचना संक्रमण फैलन नदिन पनि तपाईँ आफै जागरुक हुनुपर्छ। यस्ता समाचार तपाईँको मेसेन्जरमा आयो भने अरुलाई फरवार्ड गर्ने काम गर्नुहुन्न। बरु यस्तो हावा कुरा नपठाउ भनेर पठाउनेलाई भन्नुपर्छ। | फेसबुकमा यस्ता गलत लाग्ने, शंकास्पद समाचार वा लिङ्कहरु भेटिएमा त्यसलाई सेयर, लाइक वा कमेन्ट नगर्नुहोला। तपाईँले त्यसो गर्नुभयो भने यस्ता गलत कुरा अझ फैलन सक्छ। एकदमै विश्वास लाग्ने स्रोतहरुबाट मात्र जानकारी लिनुस्। | (कोरोना भाइरससम्बन्धी तपाईँले पनि यस्ता गलत वा शंकास्पद जानकारीहरु पाउनु भएको छ भने हामीलाई blog@mysansar.com वा editor@nepalfactcheck.org मा पठाउन सक्नुहुन्छ। हामी त्यसबारे लेखेर अरुलाई सचेत बनाउने कोशिश गर्नेछौँ)"
https://nepalfactcheck.org/2020/03/miss-world/,के नेपाल आएकी मिस वर्ल्ड अध्यक्ष जुलियालाई कोरोना संक्रमण भएको हो? | तपाईँ हामीले के गर्न सक्छौँ ?,
https://nepalfactcheck.org/2020/03/france-discharge/,के फ्रान्सबाट फर्किएकी कोरोना संक्रमित किशोरी डिस्चार्ज भएकी हुन्?,"शुक्रबार रातितिर अचानक सामाजिक सञ्जालमा खुसीको खबर भन्दै एउटा खबर फैलियो। त्यसमा दावी गरिएको थियो- कोरोना संक्रमण भएको भेटिएकी दोस्रो नेपाली अर्थात् फ्रान्सबाट फर्किएकी किशोरी अस्पतालबाट डिस्चार्ज भएकी छिन्। | केही अनलाइनहरुले यसबारे समाचार पनि लेखे। लोकान्तर अनलाइनमा त बिहीबार बिहान ११ बजेर ४२ मिनेटमा डिस्चार्ज भएकी र घरमा टपरीमा खाना खाने गरेको समेत उल्लेख गरियो। तर उनको उपचार भइरहेको अस्पताल स्वयंले भने यसको पुष्टि गरेन। | शुक्रराज ट्रपिकल तथा सरुवा रोग अस्पताल, टेकुका प्रवक्ता डाक्टर अनुप बास्तोलाले डिस्चार्ज नभएको र कसैले डिस्चार्ज भएको भन्छ भने त्यो अफवाह हो भने। | स्वास्थ्य मन्त्रालयले हिजो दिउँसो ४ बजेसम्मको स्थिति बारे जारी गरेको यो सूचनामा पनि एक जना मात्रै निको भएको र दुई जनाको आइसोलेसनमा उपचार जारी रहेको उल्लेख छ। | हिजो साँझ मन्त्रालयले दोस्रो प्रेस ब्रिफिङ गर्दै धनगढीमा अर्को कोरोना भाइरस संक्रमित भेटिएको बताएको थियो। | यो सँगै नेपालमा चार जना कोरोना संक्रमित भेटिएको छ। त्यसमध्ये एक जना मात्र उपचारपछि निको भइसकेका छन्। | तर सामाजिक सञ्जालमा स्टायटस र कपिपेस्ट अनलाइनहरुले डिस्चार्ज भइसकेको खबर लेखे, जुन सही थिएन। | केही उदाहरण- |  |  |  |  | "
https://nepalfactcheck.org/2020/03/mahabir-pun/,के महावीर पुनलाई पिपिई बनाउन मेडिकल काउन्सिलले स्वीकृति दिएको हो?,"महावीर पुनको राष्ट्रिय आविस्कार केन्द्रलाई पर्सनल प्रोटेक्सन इक्युपमेन्ट (पीपीई) को उत्पादन गर्न नेपाल मेडिकल काउन्सिलले स्वीकृति दिएको भन्दै प्रमुख अनलाइनहरुमा आएको समाचार गलत ठहरिएको छ। नेपाल मेडिकल काउन्सिलले शुक्रबार प्रेस विज्ञप्ति जारी गर्दै मिडियामा प्रकाशित समाचार सही नभएको जनाएको हो। देशसञ्चार, पहिलोपोस्ट र अनलाइनखबरले महावीर पुनलाई पिपिई बनाउन काउन्सिलले स्वीकृति दिएको समाचार राखेका थिए। तर काउन्सिलको विज्ञप्तिमा भनिएको छ- ‘यो विषय काउन्सिलको कार्यक्षेत्र भित्र नपर्ने र कुनैपनि संस्था तथा निकायलाई यस विषयमा अनुमति प्रदान नगरिएको व्यहोरा अनुरोध छ।’ | देशसञ्चारले चैत १३ गते ‘महावीर पुनलाई नेपालमै पीपीई बनाउन मेडिकल काउन्सिलकाे स्वीकृति’ शीर्षकको समाचार प्रकाशन गरेको थियो ‘जसमा पीपीईको परीक्षणपछि मापदण्ड अनुरुप नै भएकाे भन्दै नेपाल मेडिकल काउन्सिलले पुनलाई पीपीई बनाउन स्वीकृति दियो’ उल्लेख छ। समाचारमा महावीरको कोटमात्र रहेको छ, मेडिकल काउन्सिलका कुनै पदाधिकारीको कोट छैन। | त्यसैगरी पहिलोपोस्टले चैत १३ मा नै ‘महावीर पुनले तयार गरेको नमुना पीपीई मेडिकल काउन्सिलबाट स्वीकृत, आजैबाट ४ सय थान सिलाउन सुरु’ शीर्षकमा समाचार प्रकाशन गरेको थियो। समाचारमा ‘महावीर पुनले तयार गरेको पर्सनल प्रोटेक्सन इक्युपमेन्ट (पीपीई)को नमुना स्वीकृत भएको’ उल्लेख छ। समाचारमा डाक्टर भगवान कोइरालाको टोलीले पिपिईको जाँच गरेको उल्लेख गर्दै महावीर पुनको कोट राखिएको छ, ‘उक्त स्याम्पलले स्वीकृति पायो। अब शुरुवाती चार सय थान बिहीवारदेखि नै बनाउन थाल्छौं।’ यो समाचारमा पनि मेडिकल काउन्सिलका कुनै पदाधिकारीको कोट राखिएको छैन। | त्यस्तै, अनलाइनखबरले ‘महावीर पुनले बनाइरहेको पीपीई कति भरपर्दो ?’ शीर्षकमा चैत १४ गते राखेको समाचारमा ‘पीपीईको अभाव सिर्जना भएसँगै महावीर पुनको राष्ट्रिय आविष्कार केन्द्रले.स्वदेशमै यसको उत्पादनको पहलकदमी लियो । केन्द्रले नेपाल मेडिकल काउन्सिलबाट स्वीकृत गराएर पीपीई उत्पादन सुरु गरिसकेको छ’ उल्लेख छ। यसमा भने डा. रवीन्द्र समीरको आलोचनात्मक विचार छ। उनले भनेका छन्, ‘हालै महावीर पुनको राष्ट्रिय आविष्कार केन्द्रले पीपीई बनाउनका लागि नेपाल मेडिकल काउन्सिलबाट स्वीकृति पाएको कुरा आएको छ।… राष्ट्रिय अविष्कार केन्द्रले मेडिकल काउन्सिलमा नमूना पठाएर स्वीकृत भएपछि विभिन्न गार्मेन्टमा ४–५ सय पिस सिलाउन सुरु गरेको छ। मेरो विचारमा उसले यसरी सिलाउनुअघि नेपालकै बायोमेडिकल इन्जिनियर र भाइरोलोजिस्टहरुलाई देखाउनुपथ्र्यो। उनीहरुको सुपरभिजनमा बनाएर उनीहरुले हुन्छ भनेपछि मात्रै मेडिकल काउन्सिलमा स्वीकृतिका लागि पठाएको भए राम्रो हुन्थ्यो। उहाँहरुले आफूले सक्दो गुणस्तर त कायम गर्नुहोला। तर, भोलि त्यसमा केही कमी–कमजोरी भएर भाइरस छि¥यो भने ठूलो जोखिमको अवस्था आउनसक्छ।’ | नेपाल मेडिकल काउन्सिलको प्रेस विज्ञप्ति यस्तो छ- | प्रेस विज्ञप्ति
नेपाल मेडिकल काउन्सिल जनताको स्वास्थ्य, औषधीको गुणस्तर, उपकारण, सुरक्षा सामाग्री, उपचार पध्दति लगाएतका बिषयमा सम्बेदनशिल छ । चिकित्सकहरुबाट प्रदान गरिने उपचार, तिनको गुणस्तर तथा विरामी र चिकित्सकको सुरक्षाप्रति काउन्सिलको ध्यान विगतमा झै नियमित छ ।
विभिन्न सञ्चार माध्यमहरुमा नेपाल मेडिकल काउन्सिलले व्यक्तिगत सुरक्षा सामाग्री (पर्सनल प्रोटेक्टिभ इक्युपमेण्ट) को जाँचपडताल गरी स्वीकृति वा अनुमति दिएको भन्ने समाचार प्रति हाम्रो ध्यानाकर्षण भएको छ । नेपाल मेडिकल काउन्सिल औषधि, उपचार उपकरण, उपचार सामाग्री लगायतका विषयमा संबेदनसिल रहदाँरहदै पनि यो विषय काउन्सिलको कार्यक्षेत्र भित्र नपर्ने र कुनैपनि संस्था तथा निकायलाई यस विषयमा अनुमति प्रदान नगरिएको व्यहोरा अनुरोध छ । स्थानीय श्रोतसाधन उपयोगगरी बनाईएका त्यस्ता सामाग्रीहरु र तिनको उपयोग सह्रानिय भएतापनि उत्पादित बस्तुको गुणस्तर हेर्न तोकिएको निकायले यसको टुंगो लगाउने व्यवस्था भएको स्मरण गराउन चाहन्छौं ।
यसै सन्दर्भमा नेपाल गुणस्तर तथा नापतौल विभागले आगामी हप्ताको आईतबार सरोकारवाला संघसंस्था र विज्ञहरु सम्मिलित बैठकबाट व्यक्तिगत सुरक्षा सामाग्री (पर्सनल प्रोटेक्टिभ इक्युपमेण्ट) को गुणस्तर निर्धारण गर्नका लागि बैठक बोलाउने र निर्णयलिने जानकारी काउन्सिललाई प्राप्त भएको छ । तसर्थ यस विषयमा नेपाल गुणस्तर तथा नापतौल विभागको निर्णय अनुरुप गर्नगराउन हुन सम्बन्धित सबैसंग हार्दिक अपील गदछौं । | नेपाल मेडिकल काउन्सिल, बाँसबारी, काठमाडौं ।
मिति २०७६ चैत्र १४ गते शुक्रबार ।
डा. कृष्णप्रसाद अधिकारी, रजिष्ट्रार, नेपाल मेडिकल काउन्सिलबाट प्रेषित | यसबाट मेडिकल काउन्सिलले स्वीकृति नदिएको स्पष्ट हुन्छ। स्वीकृति दिएको हो कि हैन भनी स्वीकृति दिएको भनिएको निकायसँग सोध्दै नसोधी समाचार प्रकाशन गर्दा पाठकले गलत सूचना पाए। यसलाई ती मिडियाले कसरी सच्याउने हुन्, हेर्न बाँकी छ।"
https://nepalfactcheck.org/2020/03/%e0%a4%95%e0%a5%87-%e0%a4%95%e0%a5%8b%e0%a4%b0%e0%a5%8b%e0%a4%a8%e0%a4%be-%e0%a4%b8%e0%a4%82%e0%a4%95%e0%a5%8d%e0%a4%b0%e0%a4%ae%e0%a4%bf%e0%a4%a4%e0%a4%b2%e0%a5%87-%e0%a4%9c%e0%a4%a8%e0%a5%8d/,के कोरोना संक्रमितले जन्माएका जुम्ल्याहाको नाम ‘कोरोना’ र ‘भाइरस’ राखिएको हो? | तपाईँ हामीले के गर्न सक्छौँ ?,"सामाजिक सञ्जालमा अहिले एउटा ‘रोचक’ समाचार भाइरल भइरहेको छ। समाचारमा मेक्सिकोमा एक संक्रमित महिलाले जुम्ल्याहा बच्चा जन्माएको र त्यसको नाम उनीहरुले ‘कोरोना’ र ‘भाइरस’ राखेको दावी गरिएको छ। सुन्ने बित्तिकै शंका लाग्ने भए पनि यो समाचार साँचो ठानेर सयौँले सेयर गरिरहेका छन्। सूचना विभागमा दर्ता भएका अनलाइनदेखि कपिपेस्ट अनलाइनहरुले समेत यो समाचार राखेका छन्। हामीले फ्याक्टचेक गर्ने क्रममा यो समाचारबारे भेटेका तथ्य यस्तो छ। |  | यो समाचार क्यानडानेपाल डट कमले चैत १६ गते आइतबार प्रकाशन गरेको हो। यो सूचना विभागमा दर्ता भएको न्युजपोर्टल हो। समाचारमा कुन स्रोतबाट यो समाचार लिइएको हो, उल्लेख गरिएको छैन। | यही समाचार विभिन्न फेसबुक ग्रुपहरुमा भाइरल भएका छन्। जस्तै यो ग्रुप- |  | यो ग्रुपमा यो समाचारलाई ४१९ पटक सेयर गरिएको छ। कमेन्ट १७८ वटा छन् भने साढे ६ हजार रियाक्सन छन्। यसमा क्यानडानेपालकै समाचार कपिपेस्ट गरिएको छ। | त्यसैगरी यो समाचार यो ग्रुपमा पनि सेयर गरिएको छ। |  | यसमा साढे १ हजार रियाक्सन, ३७ कमेन्ट र ११५ सेयर छन्। यसबाहेक अरु थुप्रै कपिपेस्ट अनलाइनहरुले पनि यो समाचार हालेका छन्। | यो समाचारको स्रोत वर्ल्डन्युजडेलीरिपोर्ट डट कम हो। २७ मार्चमा यो वेबसाइटले कोरोना भाइरस संक्रमित एक महिलाले मेक्सिकोमा जुम्ल्याहा बच्चा जन्माएको र उनीहरुको नाम कोरोना र भाइरस राखिएको दावी गरेको छ।

तर बुझ्नु पर्ने कुरा के हो भने वर्ल्डन्युजडेली रिपोर्ट डट कम यस्तै व्यङ्ग्यात्मक फेक समाचारहरु राख्ने साइट हो। यसमा राखिएका कुनै पनि समाचार सही हुँदैनन् तर सही जस्तो लाग्ने गरी बनाइएका हुन्छन्। वेबसाइटले प्रष्ट रुपमा आफ्ना समाचारहरु सही नहुने लेखेको छ- | World News Daily Report assumes all responsibility for the satirical nature of its articles and for the fictional nature of their content. All characters appearing in the articles in this website – even those based on real people – are entirely fictional and any resemblance between them and any person, living, dead or undead, is purely a miracle. | यस्तो फेक न्युजमा  विश्वास गरेर नेपालका न्युजसाइट आफू त झुक्कियो नै, पाठकलाई समेत झुक्यायो। त्यही समाचारलाई सही ठानेर सेयर गरेर पाठकहरु पनि झुक्किए। | अब तपाईँलाई लाग्ला, फोटोमा देखिएकी महिला चाहिँ को हुन् त ? | उनी युट्युबर हुन्। उनको नाम जुडी हो। उनकै भिडियोको थम्बनेलबाट यो फोटो डाउनलोड गरिएको हो- |  | उनले जुम्ल्याहा बच्चा जन्माएको सन् २०१४ अर्थात् ६ वर्षअघि हो। भिडियो हेर्न यहाँ क्लिक गर्नुस्। | आफ्नो फेक न्युज भाइरल भएको थाहा पाएपछि उनले यस्तो भिडियो बनाएकी छिन्- |  | (यो तथ्यजाँच सामग्री माइसंसारमा पनि प्रकाशित छ।) | यस्ता धेरै गलत सूचना अहिले फैलिरहेका छन्। यो पनि कोरोना भाइरस जस्तै संक्रमण हो। सूचना संक्रमण। इन्फोडेमिक। जसरी कोरोना फैलिन नदिन हात धुनुपर्छ, त्यसैगरी यस्तो सूचना संक्रमण फैलन नदिन पनि तपाईँ आफै जागरुक हुनुपर्छ। यस्ता समाचार तपाईँको मेसेन्जरमा आयो भने अरुलाई फरवार्ड गर्ने काम नगर्नुस्। | फेसबुकमा यस्ता गलत लाग्ने, शंकास्पद समाचार वा लिङ्कहरु भेटिएमा त्यसलाई सेयर, लाइक वा कमेन्ट नगर्नुहोला। तपाईँले त्यसो गर्नुभयो भने यस्ता गलत कुरा अझ फैलन सक्छ। एकदमै विश्वास लाग्ने स्रोतहरुबाट मात्र जानकारी लिनुस्। | (कोरोना भाइरससम्बन्धी तपाईँले पनि यस्ता गलत वा शंकास्पद जानकारीहरु पाउनु भएको छ भने हामीलाई blog@mysansar.com वा editor@nepalfactcheck.org मा पठाउन सक्नुहुन्छ। हामी त्यसबारे लेखेर अरुलाई सचेत बनाउने कोशिश गर्नेछौँ)"
https://nepalfactcheck.org/2020/03/bhutan/,के भुटानमा २१ दिन लकडाउन भएको हो? | तपाईँ हामीले के गर्न सक्छौँ ?,"एभिन्युज टेलिभिजनमा चैत १७ गते सोमबार राति “भुटानमा पनि ‘लकडाउन’ को अवधि २१ दिने बनाइयो” शीर्षकमा समाचार राखिएको छ। समाचारमा ‘भुटानमा लकडाउनको अवधि बढाएर २१ दिने बनाइएको र सोमवार घोषणा गरेको २१ दिने लकडाउन मंगलबारदेखि लागू हुने’ दावी गरिएको छ। त्यसैगरी ‘भुटानका प्रधानमन्त्रीको आधिकारीक ट्वीटर एकाउन्टमा सरकारले २१ दिने लकडाउन गर्ने निर्णय गरेको उल्लेख भएको र उच्च सर्तकताका लागि लकडाउन अत्यावश्यक वाध्यता बनेको प्रधानमन्त्रीको भनाइ’ भएको उल्लेख छ। समाचारमा दावी गरिएको छ, ‘भुपरिवेष्ठित मुलुक भुटानमा कोरोना भाइरसको सङ्क्रमण थप बढ्ने सम्भावनालाई मध्यनजर गर्दै २१ दिने लकडाउन घोषणा गरिएको हो।’ | हामीले फ्याक्टचेक गर्ने क्रममा न भुटानमा लकडाउनको घोषणा भएको भेटायौँ, न भुटानी प्रधानमन्त्रीको ट्विटर एकाउन्टमा नै त्यस्तो केही लेखिएको देख्यौँ। | एभिन्युज टेलिभिजनको वेबसाइटमा राखिएको खबर। | भुटानी प्रधानमन्त्रीको आधिकारिक ट्विटर अकाउन्टमा ‘लकडाउन’ नभएर क्वारेन्टिनबारे उल्लेख छ- |  | भुटानी प्रधानमन्त्रीको आधिकारिक फेसबुक पेजमा यो बारे अझ विस्तृत उल्लेख छ- | एभिन्युज टेलिभिजनको समाचारले भुटानमा पनि नेपालमा जस्तै सर्वसाधारण घरबाहिर निस्कन नपाउने गरी ‘लकडाउन’ घोषणा गरिए झैँ भान हुन्छ। यो गलत हो। भुटानी प्रधानमन्त्रीले त्यहाँका विभिन्न जिल्लाहरुमा बनाइएका क्वारेन्टिन फेसिलिटीमा रहेका ३ हजार ४ सय जनालाई सम्बोधन गरेका हुन्। विदेशबाट आएका उनीहरुलाई अनिवार्य १४ दिन क्वारेन्टिनमा बस्नुपर्ने नियम बनाइएकोमा अब चाहिँ त्यसलाई बढाएर २१ दिन बनाइएको हो। | मार्च २८ मा भुटानी प्रधानमन्त्रीले लकडाउन नगरिने उल्लेख गरेका थिए। भुटानी सरकारी समाचार एजेन्सी बीबीएसमा राखिएको समाचार अनुसार उनले एउटा समुदायबाट अर्को समुदायमा सर्ने गरी कम्युनिटी ट्रान्समिसन भएमा मात्रै त्यसलाई रोक्न लकडाउन गरिने बताएको उल्लेख छ। | लकडाउन नगरिए पनि प्रधानमन्त्रीको कार्यालयले भेला हुन, यात्रा गर्न, मनोरञ्जन आदि विभिन्न विषयमा प्रतिबन्ध लगाउने घोषणा मार्च २७ मा गरिसकेको छ। | क्वारेन्टिनमा बस्ने अवधिलाई २१ दिन बनाएकोमा लकडाउनको अवधि नै २१ दिन बनाएको भन्दै एभिन्युजले दिएको समाचार गलत र भ्रम फैलाउने खालको छ। | यद्यपि एभिन्युज टेलिभिजनकै समाचारलाई कपिपेस्ट गर्दै कतिपय अनलाइनहरुले यो गलत समाचार राखेका छन्। त्यसमा सूचना विभागमा दर्ता भएका नै अनलाइनहरु पनि छन्। केही उदाहरण- | लोकपथ सूचना विभागमा दर्ता भएको अनलाइन हो। यसले पनि यो फेक न्युज दिएको छ। | यसमा भएको समाचार एभिन्युजकै कपिपेस्ट हो। | पूर्वेली खबर पनि फेसबुकको भेरिफाइड र सूचना विभागमा दर्ता भएको अनलाइन हो। तर यसले पनि उही फेक न्युज राखेको छ। | त्यसैगरी सूचना विभागमा दर्ता भएको अर्को वेबसाइट डिसीनेपाल डट कमले पनि हुबहु यही फेक न्युज राखेको छ। | यी सबै समाचारहरु यी वेबसाइटहरुमा गलत मात्र छैनन्, हुबहु कपि गरिएका पनि छन्। यहाँसम्म कि ‘अमेरिकाको जोन्स हकिन्स विश्वविद्यालय’ भन्दै गलत नाम सबै समाचारमा रहेको छ। खासमा जोन हप्किन्स विश्वविद्यालय हुनुपर्ने हो। | गलत समाचारहरुबाट सतर्क रहौँ। | (यो तथ्यजाँच सामग्री माइसंसारमा पनि प्रकाशित छ।) | यस्ता धेरै गलत सूचना अहिले फैलिरहेका छन्। यो पनि कोरोना भाइरस जस्तै संक्रमण हो। सूचना संक्रमण। इन्फोडेमिक। जसरी कोरोना फैलिन नदिन हात धुनुपर्छ, त्यसैगरी यस्तो सूचना संक्रमण फैलन नदिन पनि तपाईँ आफै जागरुक हुनुपर्छ। यस्ता समाचार तपाईँको मेसेन्जरमा आयो भने अरुलाई फरवार्ड गर्ने काम नगर्नुस्। | फेसबुकमा यस्ता गलत लाग्ने, शंकास्पद समाचार वा लिङ्कहरु भेटिएमा त्यसलाई सेयर, लाइक वा कमेन्ट नगर्नुहोला। तपाईँले त्यसो गर्नुभयो भने यस्ता गलत कुरा अझ फैलन सक्छ। एकदमै विश्वास लाग्ने स्रोतहरुबाट मात्र जानकारी लिनुस्। | (कोरोना भाइरससम्बन्धी तपाईँले पनि यस्ता गलत वा शंकास्पद जानकारीहरु पाउनु भएको छ भने हामीलाई blog@mysansar.com वा editor@nepalfactcheck.org मा पठाउन सक्नुहुन्छ। हामी त्यसबारे लेखेर अरुलाई सचेत बनाउने कोशिश गर्नेछौँ)"
https://nepalfactcheck.org/2020/03/italy-fake/,के इटालीको सडकमा नोट फ्याँकिएको हो? | तपाईँ हामीले के गर्न सक्छौँ ?," | सामाजिक सञ्जालमा अहिले एउटा फोटो निकै भाइरल भइरहेको छ। फोटोमा सडकभरी नोट फ्याँकिएको देखिन्छ। सँगै लेखिएको छ, इटालीमा मान्छेहरुले सडकमा आफ्ना रुपैयाँ फाले। स्वास्थ्य नै खतरामा परेको बेला पैसाको काम छैन भन्ने सन्देश विश्वमा दिने दावी त्यसमा गरिएको छ। के यी फोटोहरुमा जस्तै साँच्चिकै इटालीका मान्छेहरुले कोरोना संकटका कारण सडकमा नोट फ्याँकेका हुन् त? हामीले फ्याक्टचेक गर्ने क्रममा भेटेका तथ्य यस्ता छन्। | यो पोस्टको आधिकारिकता थाहा पाउन हामीले यी फोटोको स्रोत खोज्यौँ। यी फोटोहरु सन् २०१९ को मार्च/अप्रिल महिनामा पनि एक पटक भाइरल भएको रहेछ। त्यतिबेला भने यी नोटहरु भेनेजुएलाको सडकमा फ्याँकिएको दावी गरिएको थियो। समाजवादी व्यवस्थाका कारण यसो भएको दावी त्यो पोस्टमा थियो। |  | स्नुप्सले यो विषयमा त्यतिबेला नै फ्याक्टचेक गरेको थियो। त्यसमा दिइएको जानकारी अनुसार यो फोटो भेनेजुएलाकै हो। तर त्यसको क्याप्सन भने गलत राखिएको छ। अर्थात् सही फोटो, भ्रम पार्ने गलत क्याप्सन। | खासमा अहिले इटालीको भन्दै भाइरल बनाइएको फोटो मार्च ११, २०१९ मा खिचिएको रहेछ। त्यो दिन हुड लगाएका तीन जनाले भेनेजुएलाको बाइसेन्टेनियल बैँक लुटेका थिए। उनीहरुले नै पुराना नोटहरुलाई त्यसरी सडकमा फ्याँकेका थिए। स्थानीय वेबसाइट मदुरादासमा त्यतिबेला अरु फोटोहरुसहित समाचारै राखिएको छ। ट्विटरमा पनि फोटोहरु आएका छन् |  | भाइरल भएको फोटो इटालीको नभएर भेनेजुएलामा बैँक लुट्नेहरुले फ्याँकेका हुन्। किनभने ती नोटहरु पुराना भएकाले काम लाग्ने थिएनन्। काम नलाग्ने भएकैले अरुले पनि ती नोटहरु सडकबाट उठाएनन्। | (यो तथ्यजाँच सामग्री माइसंसारमा पनि प्रकाशित छ।) | यस्ता धेरै गलत सूचना अहिले फैलिरहेका छन्। यो पनि कोरोना भाइरस जस्तै संक्रमण हो। सूचना संक्रमण। इन्फोडेमिक। जसरी कोरोना फैलिन नदिन हात धुनुपर्छ, त्यसैगरी यस्तो सूचना संक्रमण फैलन नदिन पनि तपाईँ आफै जागरुक हुनुपर्छ। यस्ता समाचार तपाईँको मेसेन्जरमा आयो भने अरुलाई फरवार्ड गर्ने काम नगर्नुस्। | फेसबुकमा यस्ता गलत लाग्ने, शंकास्पद समाचार वा लिङ्कहरु भेटिएमा त्यसलाई सेयर, लाइक वा कमेन्ट नगर्नुहोला। तपाईँले त्यसो गर्नुभयो भने यस्ता गलत कुरा अझ फैलन सक्छ। एकदमै विश्वास लाग्ने स्रोतहरुबाट मात्र जानकारी लिनुस्। | (कोरोना भाइरससम्बन्धी तपाईँले पनि यस्ता गलत वा शंकास्पद जानकारीहरु पाउनु भएको छ भने हामीलाई blog@mysansar.com वा editor@nepalfactcheck.org मा पठाउन सक्नुहुन्छ। हामी त्यसबारे लेखेर अरुलाई सचेत बनाउने कोशिश गर्नेछौँ)"
https://nepalfactcheck.org/2020/03/rss-fake/,सरकारी समाचार एजेन्सी रासस नै फेक न्युज फैलाउँदै,"सूचना विभागमा दर्ता भएका अनलाइनदेखि मूलधारका टेलिभिजन र रेडियोले समेत भुटानमा २१ दिनसम्म लकडाउन गर्ने खबर राखेका छन्। यसबारे हिजो नै फ्याक्टचेक राखिसकिएको छ। तर अझै पनि यो खबर फैलने क्रम रोकिएको छैन। आज बिहान सेतोपाटीले पनि यही खबर राखेको छ। | खोज्ने क्रममा यो खबर सरकारी समाचार एजेन्सी राससले राखेको पाइयो। तर वेबसाइटहरुले यो समाचार राख्दा स्रोत खुलाएका छैनन्। चितवनको कालिका एफएमको वेबसाइटमा भने स्रोत रासस/एएनआई लेखिएको छ। | यो हिसाबले सरकारी समाचार एजेन्सी राससले नै यो फेक न्युज फैलाएको देखिन्छ। राससले यसको स्रोत एएनआई अर्थात् भारतीय समाचार एजेन्सी एसियन न्युज इन्टरनेसनल भएको लेखेको छ। के एएनआईले यो समाचार राखेको हो त ? | एएनआईमा यस्तो समाचार रहेछ- | एएनआईको समाचारमा कतै पनि लकडाउन लेखिएको छैन। यसमा त क्वारेन्टिनको अवधि २१ दिन बनाउने लेखिएको छ। कुन चाहिँ अजासुले अनुवाद गर्दा लकडाउन भनेर लेखिदिएछ, सबैतिर त्यही फेक न्युज फैलिएछ। |  | राससले पठाएको समाचार |  | राससले त गल्ती गर्‍यो नै, राससको समाचारलाई आफ्नो जस्तो बनाएर राख्दा अनलाइनहरु पनि डुबे। | भुटानी प्रधानमन्त्रीको आधिकारिक ट्विटर अकाउन्टमा ‘लकडाउन’ नभएर क्वारेन्टिनबारे उल्लेख छ- |  | भुटानी प्रधानमन्त्रीको आधिकारिक फेसबुक पेजमा यो बारे अझ विस्तृत उल्लेख छ- | समाचारले भुटानमा पनि नेपालमा जस्तै सर्वसाधारण घरबाहिर निस्कन नपाउने गरी ‘लकडाउन’ घोषणा गरिए झैँ भान हुन्छ। यो गलत हो। भुटानी प्रधानमन्त्रीले त्यहाँका विभिन्न जिल्लाहरुमा बनाइएका क्वारेन्टिन फेसिलिटीमा रहेका ३ हजार ४ सय जनालाई सम्बोधन गरेका हुन्। विदेशबाट आएका उनीहरुलाई अनिवार्य १४ दिन क्वारेन्टिनमा बस्नुपर्ने नियम बनाइएकोमा अब चाहिँ त्यसलाई बढाएर २१ दिन बनाइएको हो। | मार्च २८ मा भुटानी प्रधानमन्त्रीले लकडाउन नगरिने उल्लेख गरेका थिए। भुटानी सरकारी समाचार एजेन्सी बीबीएसमा राखिएको समाचार अनुसार उनले एउटा समुदायबाट अर्को समुदायमा सर्ने गरी कम्युनिटी ट्रान्समिसन भएमा मात्रै त्यसलाई रोक्न लकडाउन गरिने बताएको उल्लेख छ। | लकडाउन नगरिए पनि प्रधानमन्त्रीको कार्यालयले भेला हुन, यात्रा गर्न, मनोरञ्जन आदि विभिन्न विषयमा प्रतिबन्ध लगाउने घोषणा मार्च २७ मा गरिसकेको छ। | क्वारेन्टिनमा बस्ने अवधिलाई २१ दिन बनाएकोमा लकडाउनको अवधि नै २१ दिन बनाएको समाचार गलत र भ्रम फैलाउने खालको छ। | (यो तथ्यजाँच सामग्री माइसंसारमा पनि प्रकाशित छ।)"
https://nepalfactcheck.org/2021/12/nepali-momo/,के नेपाली मोमो संसारकै स्वादिष्ट परिकार घोषित भएको हो? | कहाँ कस्तो खबर ? | के हो तथ्य? | तथ्य जाँच,"नेपाली मोमो संसारकै स्वादिष्ट परिकार घोषित भएको चर्चा सामाजिक सञ्जालमा चलेको छ। सामाजिक सञ्जाल र केही मिडियाले समेत अमेरिकी मिडिया सिएनएनले नेपाली मोमोलाई संसारकै स्वादिष्ट परिकारको सूचीमा राखेको खबर राखेका छन्। | के यो सही हो? हामीले तथ्य जाँच गरेका छौँ। | ट्विटरमा रुटिन अफ नेपाल बन्दले सिएनएनले नेपाली मोमोलाई विश्वकै मिठो र उत्कृष्ट डम्पलिङ्ग्सको सूचीमा समावेश गरेको उल्लेख गरेको छ। शुक्रबार रातिसम्म यसलाई ८७ जनाले रिट्विट र २७ ले कोट ट्विट गरेका छन् भने हजारभन्दा बढी लाइक छन्। | पूर्व परराष्ट्र मन्त्री तथा एमाले नेता प्रदीप ज्ञवालीले समेत यसलाई रिट्विट गरेका छन्- | त्यसैगरी नेपालप्रेस अनलाइनले ‘नेपाली मःम संसारकै स्वादिष्ट परिकारको सीएनएन सूचीमा’ शीर्षकमा समाचार राखेको छ। समाचारमा लेखिएको छ- ‘अमेरिकी टेलिभिजन सीएनएनले नेपाली परिकार मःमलाई संसारकै स्वादिष्ट खानको सूचीमा समावेश गरेको छ। संसारका स्वादिष्ट ३५ वटा परिकार समावेश गरिएको उक्त सूचीमा नेपालको मःमले पनि प्रवेश पाएको हो। नेपालको राजधानी काठमाडौं घुम्न जाने विदेशी पर्यटकमाझ मःम आकर्षक परिकार रहेको समेत सीएनएनले जनाएको छ।’

हेर्नुस् अर्काइभ लिङ्क | यो विषयमा तथ्य पत्ता लगाउन हामीले सीएनएनको वेबसाइट हेर्‍यौँ। सीएनएनको ट्राभल सेक्सनमा The world’s tastiest dumplings शीर्षकमा ३ डिसेम्बर २०२१ मा अपडेट गरिएको एउटा लामो आर्टिकल प्रकाशित छ। | यसमा विश्वभरका ३५ वटा डम्पलिङ्ग अर्थात् पीठोमा बेरिएको खानेकुराको सूची राखिएको छ। |  | यही सूचीमा मोमो पनि राखिएको छ। तर सीएनएनले यसमा नेपालकै मोमोलाई सूचीमा राखेको भनेर छुट्याएको छैन। मोमो उत्तर भारतीय, नेपाली र तिब्बती परिकार रहेको उल्लेख छ। नेपाली व्यापारीहरुले पर्यटकहरु जाने ठाउँमा मोमो भित्र स्निकर्स र मार्स (चकलेट) पनि भर्ने गरेको उल्लेख छ। | यही सूचीमा नेपाल लगायत दक्षिण तथा दक्षिणपूर्वी एसियामा खाइने समोसा पनि राखिएको छ। | दावी : सीएनएनले नेपाली मोमोलाई संसारकै स्वादिष्ट परिकारको सूचीमा राखेको छ। | तथ्य : भ्रामक सूचना। सीएनएनको सूचीमा मोमो परेको सही हो तर यसमा नेपाली मोमो भनेर छुट्याइएको छैन। मोमोलाई उत्तर भारतीय, नेपाली र तिब्बती परिकार भनिएको छ। सीएनएनको सूची संसारकै स्वादिष्ट परिकारको नभएर स्वादिष्ट डम्पलिङ्ग (पीठोले बेरेको परिकार) को हो। तसर्थ नेपाली मोमोलाई स्वादिष्ट परिकारको सूचीमा राखिएको भनी आएका खबर भ्रामक छन्।"
https://nepalfactcheck.org/2021/12/oli-soap/,के ओलीले विश्वकै महँगो साबुन प्रयोग गरेका हुन्? | के हो तथ्य ? | तथ्य जाँच,"सामाजिक सञ्जालमा पूर्व प्रधानमन्त्री केपी शर्मा ओलीले विश्वकै महँगो साबुन प्रयोग गरेको दावीसहितका केही पोस्टहरु आइतबार भाइरल भएका छन्। | त्यसमा गरिएका दावी अनुसार सुन र हीराको धूलो अनि मह प्रयोग गरी बनाइएको यो साबुन एउटाकै १२ सय डलर पर्छ। | पूर्व सचिव भीम उपाध्यायलगायत केही अनलाइनले यस विषयमा लेखेका छन्। यसबारे हामीले तथ्य जाँच गरेका छौँ। | नेपाल सरकारका पूर्व सचिव भीम उपाध्यायले आफ्नो फेसबुकमा आइतबार (१९ मंसिर २०७८) मा लेखेका छन्- विश्वकै सबैभन्दा महंगो साबुन प्रयोग गर्ने नेता प्रधानमन्त्री ओली पनि रहेछन्। अब गिनिजबुकमा नाम आउँछ होला। उनले प्रम हुँदा विश्वकै महंगो ६५० ग्राम एक पिस साबुनको मूल्य १२०० युएस डलरमा किनेका रहेछन्। यो साबुनमा सुन र हिराको धुलो अनि मह प्रयोग गरी बनाइएको हुँदो रहेछ। साबुनको नाम राजा महाराजाले प्रयोग गर्ने Qatar Royal Soap हो। ओली प्रधानमन्त्री हुँदा यो साबुन ३ दर्जन बालुवाटारमा प्रयोग गरिएको खुल्न आएको छ। |  | आइतबार रातिसम्म यो पोस्टमा ५८२ कमेन्ट, साढे ३ हजार रियाक्सन र ३७८ सेयर भइसकेको छ। उपाध्यायले पोस्टसँगै ‘सुदर्शनखबर’ पनि लेखेका छन्। | सुदर्शनखबर डट कमले अशुद्ध व्याकरणका साथ ‘बिश्वकै महन्ङो साबुन प्रधानमन्त्री हुदा ओलीले प्रयोग गरेको खुलासा’ शीर्षकमा आइतबार नै एउटा समाचार पोस्ट गरेको छ। | हेर्नुस् समाचारको अर्काइभ लिङ्क | अरु केही अनलाइन र फेसबुक पोस्टमा पनि यो विषय देखिएको छ- |  | हेर्नुस् अर्काइभ लिङ्क | उपाध्यायले सुदर्शनखबरलाई स्रोत बनाएका छन् भने अन्य अनलाइनले उपाध्यायलाई स्रोत बनाएका छन्। तसर्थ समाचारको मूल स्रोत सुदर्शनखबरमा प्रकाशित सामग्री देखिन्छ। | यति महँगो साबुन हुन्छ? | समाचारमा कुनै फोटो प्रयोग गरिएको छैन। तर उपाध्याय र सुदर्शनखबरले फेसबुकमा राखेको साबुनको फोटोलाई गुगलमा रिभर्स इमेज सर्च गर्दा हामी भारतको नवभारत टाइम्सको यो समाचारमा पुग्यौँ- |  | बीबीसीले पनि यो साबुनको बारेमा समाचार बनाएको छ, जुन युट्युबमा हेर्न सकिन्छ- |  | तर नेपालमा भाइरल भएको समाचार जस्तै यसको मूल्य ६५० ग्रामको १२ सय अमेरिकी डलर नभएर १६० ग्रामकै २८ सय अमेरिकी डलर भएको बीबीसीको समाचारमा उल्लेख छ। | गल्फ टाइम्समा सन् २०१३ मा प्रकाशित समाचार अनुसार १०० ग्रामको यो साबुनको मूल्य ३८ सय डलर हो। | ओलीले प्रयोग गरेका हुन्? | सुदर्शनखबरको वेबसाइटमा उल्लेख भए अनुसार मादी गाउँपालिका, कास्कीमा कार्यालय भएको यो अनलाइन सूचना विभागमा दर्ता र प्रेस काउन्सिलमा सूचीकृत छ। तर समाचारको भाषाशैली, व्याकरण भने सिकारुको जस्तो छ। | समाचारको शीर्षकमा मात्रै तीन वटा गल्ती छन् भने हरेक वाक्यमा अनगिन्ती गल्तीहरु छन्। समाचारका कतिपय ठाउँमा सही पूर्णविरामको समेत प्रयोग गरिएको छैन भने साबुनको स्पेलिङ Soap हुनुपर्नेमा Shoap लेखिएको छ। |  | सुदर्शनखबरमा प्रकाशित समाचारमा व्याकरणका गल्ती (रातो घेरामा) | व्याकरणका गल्ती बाहेक यसमा समाचारका गुणहरु समेत देखिन्न। ‘समाचार’मा यो साबुन तीन दर्जन बालुवाटारमा प्रयोग गरिएको खुल्न आएको छ लेखिए पनि कहाँबाट कसरी खुलेको हो, केही उल्लेख छैन। ओलीले उक्त साबुन प्रयोग गरेको पुष्टि हुने कुनै पनि कोट (कसैको भनाई) वा प्रमाण त्यसमा उल्लेख छैन। | भाषणका ‘आरोप’मा पनि साबुनको कुरा छैन | माओवादी केन्द्रका अध्यक्ष पुष्पकमल दाहाल ‘प्रचण्ड’ ले गत कात्तिकमा चितवनमा भाषण गर्दै बालुवाटारस्थित प्रधानमन्त्री निवास बनाउने क्रममा थाइल्याण्ड, इटलीबाट महँगो सामान ल्याएको भन्दै ओलीको आलोचना गरे पनि त्यसमा साबुनको प्रसङ्ग भने उल्लेख छैन। प्रचण्डको सो भाषणबारे सेतोपाटीमा समाचार प्रकाशित छ अनलाइनखबरले यो विषयमा समाचारमा लेखेको छ- ‘थाइल्याण्ड, इटाली, रोमबाट यति महँगा महँगा सामान ल्याएर त्यहाँ थुपारेको रहेछ हेर्नुस् । त्यो देख्दा अरु त अरु शेरबहादुर देउवाले जिब्रो टोक्नु भाछ रे’ प्रचण्डले थपे, ‘नुहाउनका लागि ल्याएको अरबौं, करोडौंको छ ।’ | रातोपाटीले पनि ओलीले थाइल्यान्ड र इटलीका महँगा सामान थुपारेको देखेर देउवा र म छक्क पर्‍यौँ : प्रचण्ड शीर्षकमा समाचार राखेको छ। | प्रचण्डको आरोपको ओलीले त्यतिबेलै खण्डन पनि गरेका थिए। अनलाइनखबरमा प्रकाशित समाचारमा ओलीलाई उद्‍धृत गर्दै लेखिएको छ- ‘प्रचण्डले चितवन गएर के भनेछन् भने मलाई डेढ लाखको खातमा सुत्यो भनेर उडाउँथे । केपी ओलीले करोडौंको किनेका रहेछन्,’ ओलीले भने, ‘मेरो भान्सामा त भाँडाकुँडा पनि आफ्नै हुन्थे । आफ्नै घरबाट लगेको हुन्थे, के को किन्नु?’ | दावी : प्रधानमन्त्री हुँदा केपी शर्मा ओलीले विश्वकै महँगो रोयल कतार सोप नामको साबुन प्रयोग गरे। | तथ्य : अपुष्ट खबर। यो बारे समाचार लेख्ने सुदर्शनखबरले ओलीले महँगो साबुन प्रयोग गरेको पुष्टि हुने कुनै भनाई वा प्रमाण राखेको देखिएन। प्रचण्डले गएको कात्तिकमा ओलीमाथि बालुवाटारमा प्रधानमन्त्री हुँदा विदेशबाट महँगो सामान थुपारेको आरोप लगाए पनि कुनै प्रमाण देखाएका थिएनन् र त्यसमा साबुनको प्रसङ्ग पनि थिएन। प्रचण्डको आरोपलाई ओलीले खण्डन गरिसकेका छन्। तसर्थ ओलीले प्रधानमन्त्री हुँदा विश्वकै महँगो साबुन प्रयोग गरेको खबर पुष्टि हुँदैन।"
https://nepalfactcheck.org/2021/12/two-wheelers-helmet/,मोटरसाइकलमा पछाडि बस्‍नेले हेल्मेट लगाउनु पर्ने व्यवस्था नयाँ ऐनमा गर्न लागिएको समाचार भ्रामक | कहाँ कस्तो समाचार ? | के कानुनमा यो व्यवस्था नभएकै हो? | तथ्य जाँच,"विगत केही दिनदेखि केही मिडियामा मोटरसाइकलमा पछाडि बस्नेले पनि हेल्मेट लगाउनु पर्ने व्यवस्था ऐनमा नै गर्ने गरी विधेयकको मस्यौदा बन्दै गरेको समाचार आइरहेका छन्। | ती समाचारहरुका अनुसार यो विधेयकको मस्यौदा तयार भएर राय सुझावका लागि कानुन मन्त्रालय पठाइएको छ। | केही समाचारमा ऐनमा नभएकोले यस्तो व्यवस्था कार्यान्वयन गर्न नसकिएको कारण देखाउँदै अब ऐनमा नै व्यवस्था गर्न लागिएको पनि उल्लेख छ। के यी दावी सही हुन्? हामीले यसबारे तथ्य जाँच गरेका छौँ। |  | आर्थिक न्युजपोर्टल बिजमान्डुमा पुस १ गते प्रकाशित प्रस्तावित नयाँ सवारी ऐनः दुई पांग्रेको पछाडि बस्नेले पनि हेल्मेट लगाउनुपर्ने ! शीर्षकको समाचारमा प्रस्तावित ऐनको मस्यौदामा ‘मोटर साइकल तथा अन्य त्यस्तै दुई पांग्रे सवारी चलाउँदा चालक र त्यस्तो सवारीमा यात्रा गर्ने अन्य यात्रुले सुरक्षा टोप (हेल्मेट) लगाउनु पर्छ’ लेखिएको उल्लेख गर्दै मस्यौदाको स्क्रिनसट पनि राखिएको छ- |  | पुस ७ गते साँझसम्म यो समाचारमा फेसबुकमा ३४६ कमेन्ट, ८३ सेयर र २६ सय रियाक्सन देखिन्छ। | समाचारमा नाम उद्‍धृत नगरिएका एक अधिकारीको भनाई लेखिएको छ- ‘ऐन नै नबनाइ कार्यान्वयन गर्न सकिने अवस्था थिएन। अब ऐनमा नै व्यवस्था भएपछि नमानेर हुन्छ ?,’ ती अधिकारीले भने,’गुणस्तर विभागले तोकेको आधारमा हेल्मेट लगाउनुपर्छ। ऐन आएपछि नलगाउनेलाई ट्राफिक प्रहरीले कारबाही गर्छ।’ | त्यसैगरी एपीवान टेलिभिजनमा पनि यसबारे समाचार प्रसारण भएको छ। टिभीको फेसबुकमा राखिएको भिडियोमा ‘ट्राफिक प्रहरीले २०६५ सालमा लागू गरेको तर अव्यवहारिक भएको भन्दै खारेज गरिएको नियम पुनः यातायात व्यवस्था विभागले कानुनै बनाएर लागू गर्न लागेको’ दावी गरिएको छ। | फेसबुकमा पुस ७ गतेसम्म यो समाचार ९३ हजार पटक हेरिएको छ भने  १९८ कमेन्ट र ४८ सय रियाक्सन देखिन्छन्। |  | बिजमान्डुकै समाचार साभार गरिएको न्युजनेपालीमिडियाको यो समाचार फेसबुकमा ५० सेयर, १२६ कमेन्ट र ३३ सय रियाक्सन देखिन्छ। | त्यसैगरी मकालुखबरमा पुस ६ गते प्रकाशित  बाइकको पछाडि बस्नेले पनि ‘हेल्मेट’ लगाउनु पर्ने कानुन बन्दै शीर्षकको समाचारमा लेखिएको छ- ‘ | सरकारले दुईपाङ्ग्रे सवारी साधन मोटरसाइकल र स्कुटरको पछाडि बस्नेले पनि ‘हेल्मेट’ (सुरक्षा टोप) लगाउनु पर्ने व्यवस्था गर्न लागेको छ । सवारी तथा यातायात व्यवस्था ऐन २०७७’ को मस्यौदामा यस्तो व्यवस्था गर्न लागिएको हो । उक्त ऐनको मस्यौदा भौतिक पूर्वाधार तथा यातायात व्यवस्था मन्त्रालयले तयार गरी कानुन मन्त्रालयमा पठाएको छ ।’ | समाचारमा पहिले खारेज भएको तर ‘यो सरकारले फेरि याे व्यवस्थालाई कानुन नै बनाएर अनिवार्य रूपमा कार्यान्वयनमा ल्याउन खाेजेकाे’ दावी गरिएको छ। |  | पुस ७ गते शिलापत्रमा प्रकाशित बाइक चढ्ने दुवैले हेल्मेट लाउनुपरे ७ अर्ब खर्च हुने शीर्षकको समाचारमा पनि लेखिएको छ- ‘यातायात व्यवस्था विभागले तयार पारेको ‘सवारी तथा यातायात व्यवस्था ऐन २०७७’ को ड्राफ्ट भौतिक पूर्वाधार तथा यातायात मन्त्रालयहुँदै राय-सुझावका लागि कानुन मन्त्रालयमा पुगेको छ । उक्त ड्राफ्टमा मोटरसाइकल चलाउनेसँगै पछाडि बस्नेले पनि अनिवार्य हेल्मेट लगाउनुपर्ने प्रस्ताव गरिएको छ । यसअघि २०६५ सालमा लागू गर्न खाेज्दा असफल र अलोकप्रिय बनेको यो योजना सफल पार्न सरकारले यसपटक भने ऐन नै बनाएर कार्यान्वयनमा ल्याउन लागेको हो ।’ |  | त्यस्तै देशसञ्चारले पनि ‘सवारी तथा यातायात व्यवस्था ऐन २०७७’ अनुसार भौतिक पूर्वाधार तथा यातायात व्यवस्था मन्त्रालयले तयार परेको मस्यौदामा यस्तो व्यवस्था गर्न लागिएको दावी सहित समाचार राखेको छ। |  | त्यसैगरी लोकपाटीमा पनि ‘अब मोटरसाइकल पछाडि बस्नेले पनि अनिवार्य हेल्मेट लगाउनु पर्ने!’ शीर्षकमा पुस ७ मा प्रकाशित समाचारमा यही दावी गरिएको छ। | तथ्य जाँचका लागि हामीले यातायात सम्बन्धी कानुन खोज्यौँ। यातायात व्यवस्था विभागको वेबसाइटमा राखिएको सवारी तथा यातायात व्यवस्था ऐन, २०४९ को दफा १३० मा ‘सवारी चलाउँदा सुरक्षापेटी तथा हेल्मेट लगाउनु पर्ने’ प्रावधान उल्लेख छ। यसैको उपदफा (२) मा लेखिएको छ- ‘मोटर साइकल तथा अन्य त्यस्तै दुई पाङ्ग्रे सवारी चलाउँदा चालकले तथा सो सवारीमा बस्ने मानिसले सुरक्षा टोप (हेल्मेट) लगाउनु पर्छ।’ | यो ऐन २०४९ साल पुस २२ गते लालमोहर लागेर लागू भएको थियो भने यसको पहिलो संशोधन २०५० साल भदौ ९ गते भएको थियो। | दुई पाङ्ग्रे सवारी चलाउने र त्यसमा बस्नेले हेल्मेट लगाउनु पर्ने प्रावधान ऐन लागू हुँदा नै थियो कि संशोधनमा मात्र थपिएको हो भन्ने यकिन गर्न हामीले २०४९ सालमा लागू हुँदाको बखत प्रकाशित राजपत्र खोज्यौँ। |  | २०४९ सालमा राजपत्रमा प्रकाशित ऐनमा पनि यो प्रावधान उल्लेख छ। अर्थात् मोटरसाइकल तथा अन्य दुई पाङ्ग्रे सवारी चलाउँदा चालकले र त्यसमा बस्ने मानिसले हेल्मेट लगाउनु पर्ने नियम अहिले होइन, २९ वर्षअघि लागू भएको कानुनमा नै थियो। नयाँ बन्न लागेको ऐनको मस्यौदामा मात्र यो व्यवस्था भएको होइन। | दावी : सरकारले ऐनमा नै व्यवस्था गरी मोटरसाइकल तथा दुई पाङ्ग्रे सवारी साधनमा पछाडि बस्नेले पनि हेल्मेट लगाउनु पर्ने नियम ल्याउन लागेको छ। सवारी तथा यातायात व्यवस्था ऐन २०७७’ को मस्यौदामा यस्तो व्यवस्था गर्न लागिएको हो। पहिले ऐनमा व्यवस्था नभएकोले यो नियम लागू गर्न सकिएको थिएन। | तथ्य : भ्रामक खबर। सरकारले अहिले बनाउन लागेको ऐनमा मात्र यो व्यवस्था गर्न लागेको होइन, २०४९ सालमा लागू भइसकेको ऐनमा नै यो विषय समावेश थियो। यसको कार्यान्वयन भने पहिले केही समय गरिए पनि हाल भइरहेको थिएन। | सेन्टर फर मिडिया रिसर्च र माइसंसारको संयुक्त प्रयासमा सोसल मिडियामा भाइरल भएका र मिडियामा आएका समाचारहरुको तथ्य जाँच हामी गरिरहेका छौँ। तपाईँलाई शंका लागेका लिङ्क, फोटो वा भिडियो हामीलाई निम्न बमोजिम पठाउन सक्नुहुन्छ-"
https://nepalfactcheck.org/2021/12/slogan-jn-khanal/,"के ‘सुखी नेपाली, समृद्ध नेपाल’को नारा झलनाथ खनालको पालामा आएको हो? | कहाँ कस्तो समाचार ? | के हो तथ्य? | तथ्य जाँच","पूर्व प्रधानमन्त्री तथा हाल नेकपा एमालेबाट टुक्रिएर बनेको नेकपा एकीकृत समाजवादीका नेता झलनाथ खनालले ‘सुखी नेपाली, समृद्ध नेपाल’को नारा आफ्नो पालामा ल्याइएको दावी गरेको समाचार विभिन्न मिडियामा आएका छन्। | पूर्व प्रधानमन्त्री केपी शर्मा ‌ओलीले लोकप्रिय बनाएको नारा आफूले नवौँ महाधिवेशनको क्रममा ल्याएको दावी उनले गरेको ती समाचारहरुमा उल्लेख छ। | के हो यसको तथ्य? हामीले खोजेका छौँ। | सरकारी स्वामित्वको दैनिक गोरखापत्रले ‘सुखी नेपाली, समृद्ध नेपाल’ नारा मेरो हो : खनाल  शीर्षकको समाचार पुस ९ गते शुक्रबार प्रकाशन गरेको छ। बिहीबार काठमाडाैंमा राजनीतिज्ञ बद्रीप्रसाद खतिवडाको पुस्तक ‘अभियन्ता’ विमोचन कार्यक्रममा बोल्दै नेता खनालले नेकपा एमालेको नवौँ महाधिवेशनमा आफूले ‘सुखी नेपाली, समृद्ध नेपाल’को नारा अघि सारेको दाबी गरेको उल्लेख छ। | त्यस्तै नेपालप्रेसले पनि झलनाथको दाबी- ‘सुखी नेपाली, समृद्ध नेपाल’ मैले अघि सारेको नारा शीर्षकमा पुस ८ गते समाचार राखेको छ। | समाचारमा लेखिएको छ- ‘सुखी नेपाली, समृद्ध नेपाल मैले नेकपा (एमाले) को नवौं महाधिवेशनमा अगाडि सारेको नारा हो,’ खनालले भने, ‘कम्युनिष्ट आन्दोलन त्यति बेला ठ्याक्क ६५ वर्षमा पुगेको थियो । अब ३५ वर्षमा सय वर्षमा पुग्छ । यो अवधिमा हामीले नेपालमा कम्युनिष्ट आन्दोलनका सामु के लक्ष्य राख्ने त भन्दा सुखी नेपाली समृद्ध नेपाल हुनुपर्छ भनेर अगाडि सारिएको थियो ।’ | समाचारमा झलनाथ खनालले बोलेको भिडियो पनि राखिएको छ- |  | खनालले यस्तो दावी गरेको यो पहिलो पटक भने होइन। यसअघि पनि उनले यस्तो दावी गरेको हामीले गुगलमा खोज्ने क्रममा भेट्टायौँ। माघ २५, २०७७ मा सेतोपाटीमा प्रकाशित ‘सुखी नेपाली, समृद्ध नेपाल’ मैले तय गरेको नारा हो-झलनाथ खनाल शीर्षकको समाचारमा लेखिएको छ- ‘नवौं महाधिवेशनको राजनीतिक दस्तावेज मैले नै लेखेको हुँ। कम्युनिष्ट आन्दोलन सुरू भएको ७० वर्ष पुग्न लाग्दै गर्दा अबको नारा के तय गर्ने भन्ने मलाई लागेको थियो,’ उनले भने, ‘जनवादी क्रान्ति सम्पन्न भइसकेको अवस्था छ। त्यसैले अब कम्युनिष्ट पार्टी स्थापनाको शताब्दी पुग्दा सुखी नेपाली, समृद्ध नेपालीको एजेण्डा लिएर त्यसलाई सम्पन्न गर्नुपर्छ भनेर यो नारा तय भएको हो।’ | २०६५ सालमा बुटवलमा भएको एमालेको आठौं महाधिवेशनमा झलनाथ खनालले केपी शर्मा ओलीलाई पराजित गर्दै अध्यक्ष निर्वाचित भएका थिए। २०७१ सालको नवौँ महाधिवेशनमा अध्यक्षका रुपमा खनालले नै राजनीतिक प्रतिवेदन पेश गरेका थिए। | के साँच्चै एमालेको नवौँ महाधिवेशनमा यो नारा उल्लेख छ त? | हामीले नेकपा एमालेको आधिकारिक वेबसाइटमा दस्तावेजहरु खोज्यौँ। |  | नवौँ राष्ट्रिय महाधिवेशनको राजनीतिक प्रतिवेदनको विषयसूचीको (ड) मा ‘नेकपा एमालेको परिकल्पना : सुखी नेपाली समृद्ध नेपाल’ उल्लेख छ। |  | दस्तावेजमा ‘विक्रम संवतको एक्काइसौँ शताब्दीको अन्त्यसम्म नेपाल संसारका मध्यम विकसित राष्ट्रहरुको दाँजोमा स्थापित हुने र समृद्ध नेपाल र सुखी नेपाली हाम्रो मिसन हुने’ उल्लेख छ। | यसका लागि राजनीतक क्षेत्रमा, अर्थतन्त्रका क्षेत्रमा, सामाजिक क्षेत्रमा, सङ्घीयता र स्थानीय स्वशासन, सामाजिक सांस्कृतिक रुपान्तरण, राष्ट्रियताका क्षेत्रमा र वातावरण र विविध गरी सात वटा कार्यक्रम राखिएका थिए। हेर्नुस् दस्तावेज | २०७४ सालको स्थानीय निर्वाचनमा नेकपा एमालेको घोषणापत्रमा ‘सुखी नेपाली : समृद्ध नेपालको लक्ष्य हासिल गर्नुछ’ लेखिएको छ भने प्रतिनिधि सभा र प्रदेश सभाको निर्वाचनमा एमाले र माओवादी केन्द्रको संयुक्त घोषणापत्रमा सुखी जनता, समृद्ध नेपाल– हाम्रो अभियान ! उल्लेख छ। | यो नारालाई चर्चामा ल्याउने काम भने प्रतिनिधि सभाको निर्वाचन पछि बनेको केपी शर्मा ओलीको सरकारले गरेको हो। ओलीले आफ्ना सम्बोधनहरुमा यो नारा उल्लेख गर्ने गरेका थिए।  राष्ट्रिय योजना आयोगले पनि समृद्ध नेपाल, सुखी नेपालीको लक्ष्य प्राप्तिका ५५ सूचक सार्वजनिक गरेको थियो २०७५ चैतमा। १५औँ पञ्चवर्षीय योजना कार्यान्वयन पूरा हुने आर्थिक वर्ष २०८०/८१ सम्म प्राप्त गर्नुपर्ने लक्ष्यलाई सूचकमा राखिएको छ । राष्ट्रिय सूचकमध्ये समृद्धिका ३२ वटा छन् भने सुखका २३ वटा छन् । | दावी : पूर्व प्रधानमन्त्री झलनाथ खनालको दावी अनुसार नेकपा एमालेको नवौँ महाधिवेशनमा उनले ‘सुखी नेपाली, समृद्ध नेपाल’को नारा अघि सारेका हुन्। | तथ्य : सही सूचना। नेकपा एमालेको नवौँ महाधिवेशनको राजनीतिक प्रतिवेदनमा यो नारा उल्लेख भएको देखिन्छ। यद्यपि, यो नारालाई चर्चामा ल्याएका भने तत्कालीन प्रधानमन्त्री केपी शर्मा ओलीले हुन्।"
https://nepalfactcheck.org/2021/12/bajura-district-hospital/,के बाजुरा जिल्ला अस्पतालको शल्यक्रिया कक्ष भाइरल भएको फोटोमा जस्तै छ? | यसरी भयो भाइरल |  | तथ्य के हो ? | यस्तो छ अहिलेको शल्यक्रिया कक्ष | तथ्य जाँच,"केही दिनदेखि सामाजिक सञ्जालमा एउटा फोटो भाइरल भएको छ। फोटोमा जस्तापाताले बेरेको एउटा टहरा जस्तो देखिन्छ। त्यसमा राखिएको साइनबोर्डमा लेखिएको छ- जिल्ला अस्पताल बाजुरा शल्यक्रिया कक्ष। मुनि अङ्ग्रेजीमा अपरेसन थियटर पनि लेखिएको छ। | दुर्गम क्षेत्रको अस्पतालको अवस्था दर्शाएको भन्दै धेरैले सामाजिक सञ्जालमा यसलाई राखेका छन्। | के उक्त अस्पतालको शल्यक्रिया कक्ष वास्तवमै त्यस्तै छ त? यसबारे हामीले तथ्य जाँच गरेका छौँ। | पूर्व सचिव भीम उपाध्यायले आफ्नो फेसबुकमा २५ डिसेम्बर २०२१ मा ‘बाजुरा जिल्ला अस्पतालको शल्यक्रिया कक्ष’ क्याप्सन लेख्दै यो फोटो पोस्ट गरेका थिए। यो पोस्टमा २७ डिसेम्बर दिउँसोसम्म २५५ कमेन्ट, १ हजार ८ सय रियाक्सन छन् भने १४१ पटक सेयर गरिएको छ। | उनको फेसबुक पोस्टसँगै अरु धेरैले पनि यसलाई सेयर  गर्न थाले। ट्रोल र मिमहरु पनि बन्न थाले। |  | स्वास्थ्यलाइभ अनलाइनले पनि यही फोटोसहित २५ डिसेम्बरमा समाचार राखेको छ, जसमा लेखिएको छ- ‘फोटोमा देखिएको बाजुरा जिल्ला अस्पतालको शल्यक्रिया कक्ष झट्ट हेर्दा पत्याउनै मुस्किल पर्छ। तर यो फोटोले नेपालको सुदूरपश्चिम तथा आसपासको क्षेत्रमा स्वास्थ्य सेवाको अवस्थालाई यथार्थ चित्रण गरेको छ।’ | समाचारको अन्तिममा टिप्पणी गरिएको छ, ‘सामाजिक सञ्जालमा भाइरल त्यो ठाउँमा बिरामी मान्छेको होइन कुखुराको शल्यक्रिया गर्न उपयुक्त देखिन्छ!’ | यो फोटोबारे सामाजिक सञ्जालमा बहस हुँदा अर्को एउटा फोटो पनि सार्वजनिक भयो जसमा बाजुरा जिल्ला अस्पताल र शल्यक्रिया कक्ष नै लेखिएको छ- |  | यो बारे बुझ्न हामीले बाजुराको मार्तडीबाट प्रकाशन हुने बडीमालिकाखबरका सम्पादक प्रकाशबहादुर सिंहसित सम्पर्क गर्‍यौँ। उनी काठमाडौँबाट प्रकाशन हुने अङ्ग्रेजी राष्ट्रिय दैनिक दि हिमालयन टाइम्स र नेपाल टेलिभिजनका लागि पनि रिपोर्टिङ गर्छन्। | उनका अनुसार अहिले जिल्ला अस्पतालको भवन बनिरहेको छ। भाइरल नभएको राम्रो भवन देखिने पछिल्लो फोटो पुरानो भवनको हो। त्यसलाई अहिले भत्काइसकिएको छ। | हामीले फेसबुकमा खोज्‍ने क्रममा सन् २०१८ को नोभेम्बरमा पोस्ट गरिएको बाजुरा जिल्ला अस्पतालको शल्यक्रिया कक्ष भवनको उस्तै पुरानो फोटो पनि भेट्यौँ। |  | सिंहका अनुसार भाइरल भएको फोटोमा जस्तै जस्तापाताको टहरामा शल्यक्रिया कक्षको साइनबोर्ड राखिएको सही हो। तर शल्यक्रिया कक्ष भने टहरामा नभएर पक्की भवनमा रहेको छ। | ‘पहिलेको भन्दा राम्रो भवन अहिले छ,’ उनी भन्छन्,’पहिले रेडक्रस रहेको भवनमा अहिले अपरेसन थियटर सारिएको छ। टिनको त बाहिर खाली सामान-सामान राख्या छ।’ | उनले दिएको जानकारी अनुसार साइनबोर्ड राखिएको जस्तापाताको टहराबाट भित्र पसेपछि पक्की भवनमा पुगिन्छ। सोही भवनमा शल्यक्रिया कक्ष रहेको छ। भाइरल भएको फोटोले टहराभित्र नै शल्यक्रिया कक्ष रहेको जस्तो भ्रम पारेको छ। | सिंहका अनुसार ५० शैय्याको जिल्ला अस्पतालको भवन अहिले नयाँ बनिरहेको छ। | एभिन्युज टेलिभिजनले बाजुरा जिल्ला सदरमुकाममा ५० शैय्याको अस्पताल निर्माण हुने बारे बनाएको समाचार फेसबुकमा २०२० फेब्रुअरीमा अपलोड भएको भेटियो। |  | हामीले पत्रकार प्रकाशबहादुर सिंहलाई बाजुरा जिल्ला अस्पतालको शल्यक्रिया कक्ष भवनको हालको फोटो पठाउन अनुरोध गर्‍यौँ। उनले पठाएका फोटोहरु यस्ता छन्- |  |  |  |  | दावी : बाजुरा जिल्ला अस्पतालको शल्यक्रिया कक्ष जस्तापाताले बेरिएको टहरामा रहेको छ। | तथ्य : भ्रामक सूचना । बाजुरा जिल्ला अस्पतालको शल्यक्रिया कक्षको बोर्ड जस्तापाताको टहरा बाहिर राखिए पनि शल्यक्रिया कक्ष भवन भने टहरासँगै जोडिएको पक्की भवनमा रहेको छ। | "
https://nepalfactcheck.org/2021/12/china-mcc-viral-claim/,के एमसीसी खारेज गरे चीनले १ खर्ब ६० अर्ब रकम दिने घोषणा गरेको हो? | भाइरल भएको पोस्ट | के चीनले यस्तो घोषणा गरेको हो ? | सहयोग घोषणा भएको छ? | तथ्य जाँच,"वाग्मती प्रदेशका पूर्व मुख्यमन्त्री अष्टलक्ष्मी शाक्यले आफ्नो फेसबुकमा बुधबार (२९ डिसेम्बर, २०२१) एउटा पोस्ट सेयर गरे। त्यसमा दावी गरिएको छ- ‘एमसीसी खारेज गरे चीनले बीआरआई अन्तर्गतको ६० अर्ब र द्रुत विकासको लागि १ खर्ब रकम दिने घोषणा।’ | पोस्टसँगै एउटा स्रोत नखुलेको भिडियो पनि रहेको छ। यो पोस्ट अरु थुप्रैले पनि नेता शाक्यले झैँ सेयर गरेका छन्। | के साँच्चै चीनले यस्तो घोषणा गरेको हो त? हामीले तथ्य जाँच गरेका छौँ। |  | फेसबुकमा अर्जुन श्रेष्ठ नाम रहेको प्रयोगकर्ताले शुक्रबार गरेको यो पोस्ट बिहीबार रातिसम्म २ हजार ६ सयभन्दा बढी पटक सेयर भएको छ भने यसमा २ हजार ८ सय रियाक्सन छन्। ५७ हजार पटक हेरिएको यो भिडियोमा कमेन्ट भने गर्न नमिल्ने/नदेखिने बनाइएको छ। | पूर्व मुख्यमन्त्री शाक्य जस्ता नेतृमात्र हैन थुप्रै ग्रुपहरुमा पनि यो पोस्ट सेयर भएको देखिन्छ। | चीनले आधिकारिक रुपमा नेपालले एमसीसी अनुमोदन गर्नुपर्ने वा नपर्ने बारे केही बताएको छैन। गएको वर्ष जनवरीमा चिनियाँ राजदूत होउ यान्छीले एमसीसी बारे चीन सरकारको धारणा राखेकी थिइन्। | काठमान्डु पोस्टमा प्रकाशित समाचार अनुसार राजदूत यान्छीले भनेकी थिइन्- ‘“We welcome any international assistance to Nepal if it is for economic cooperation. We would like to see the ratification process of the MCC and the Nepal government take a positive decision for its interest.” (आर्थिक सहयोगका लागि हो भने हामी नेपालका लागि कुनै पनि अन्तर्राष्ट्रिय सहयोगको स्वागत गर्छौँ। हामी एमसीसी अनुमोदन प्रक्रियामा गएको र नेपाल सरकारले आफ्नो हितमा सकारात्मक निर्णय गरेको हेर्न चाहन्छौँ।) | तर पछिल्लो पटक नेपाली मिडियामा एमसीसीबारे चीन सरकारको चासो रहेको समाचार आएका छन्। हिमालमा प्रकाशित रिपोर्ट अनुसार चिनियाँ कम्युनिष्ट पार्टीको अन्तर्राष्ट्रिय विभागका उपमन्त्री छन् चौले २७ मंसीरमा नेकपा (एमाले)का महासचिव शंकर पोखरेलसँग भिडिओ वार्ता गरेपछिको विज्ञप्तिमा सीधै एमसीसीबारे उल्लेख नभए पनि ‘नेपालमा चिनियाँ स्वार्थलाई अवमूल्यन गर्ने कुनै पनि क्रियाकलाप’ भन्ने वाक्यांशले त्यसप्रतिको चिनियाँ चासोलाई सङ्केत गरेको उल्लेख छ। | एमसीसीबारेको चिनियाँ असन्तुष्टि वेलाबखत चिनियाँ अखबारका आलेख र विश्वविद्यालयका प्राध्यापक मार्फत पनि प्रकट भइरहेको हुन्छ। आधिकारिक रुपमा भने एमसीसीबारे चीनले केही बताउने गरेको छैन। | गत मेमा बेइजिङमा आयोजित त्यहाँको विदेश मन्त्रालयको पत्रकार सम्मेलनमा एमसीसी र नेपालबारे सवाल जवाफ भएको थियो। |  | यस क्रममा विदेश मन्त्रालयका प्रवक्ताले चीनले आफ्नो इच्छा अरुलाई कहिल्यै नलादेको स्पष्टीकरण दिएका थिए। | एमसीसी खारेज गर्नुपर्छ भन्ने चीन सरकारको आधिकारिक धारणा सार्वजनिक भएको हामीले भेटेनौँ। | के त्यसो भए चीनले बीआरआई अन्तर्गतको ६० अर्ब र द्रुत विकासको लागि १ खर्ब रकम दिने चीनको घोषणा गरेको छ त ? | बीआरआई अर्थात् चीनको बेल्ट एन्ड रोड इनिसियटिभमा नेपालले मे २०१७ मा नै हस्ताक्षर गरेको हो। नेपालले त्यसपछि सन् २०१८ देखि २०२१ सम्म बीआरआई कन्फ्रेन्समा सहभागिता जनाउँदै आएको छ। | तर बीआरआईका कुनै पनि प्रोजेक्टमा खासै प्रगति भएको छैन।  नेपालले सुरुमा बीआरआई फ्रेमवर्क अन्तर्गत ३५ वटा प्रोजेक्ट प्रस्ताव गरेको थियो। चीनले त्यसलाई एकल अङ्कमा घटाउन भनेपछि नौ वटा प्रोजेक्ट बनाएर चीनलाई बुझाइएको थियो। | बीआरआई अन्तर्गत पहिलो चरणमा तीन वर्षमा १० करोड डलर चिनियाँ लगानी भित्र्याउने तयारी भएको सिन्ह्वाका काठमाडौँ ब्युरोका पूर्व प्रमुख झोउ सेङपिङले अन्नपूर्ण एक्सप्रेसमा लेखेका छन्। तर मे २०२० मा एउटा पनि परियोजना पूरा नभई बीआरआईबारे एमओयुको म्याद सकियो। थप तीन वर्षको म्याद सन् २०२३ मा सकिँदैछ। | भाइरल भएको पोस्टमा २०७८ पुस ९ को मिति राखी बीआरआई अन्तर्गतको ६० अर्ब र द्रुत विकासको लागि १ खर्ब रकम दिने चीनको घोषणा भएको दावी गरिएको छ। तर यो बेला र पछिल्लो अवधिमा चीन सरकारले यस्तो कुनै पनि घोषणा गरेको हामीले भेटेनौँ। | पछिल्लो पटक डिसेम्बर ८ मा चिनियाँ विदेश मन्त्री वाङ यीले नेपालको पुननिर्माणबारे अन्तर्राष्ट्रिय सम्मेलनलाई सम्बोधन गरेका थिए। त्यसमा उनले नयाँ सहयोग कुनै घोषणा गरेका थिएनन्। हेर्नुस् विदेश मन्त्रीको सम्बोधन। | दावी : एमसीसी खारेज गरे चीनले बीआरआई अन्तर्गतको ६० अर्ब र द्रुत विकासको लागि १ खर्ब रकम दिने घोषणा गरेको छ। | तथ्य : अपुष्ट सूचना । चीनले एमसीसी खारेज गर्नुपर्ने आधिकारिक रुपमा बताएको छैन। यद्यपि एमसीसीबारे चीनको असन्तुष्टिका संकेत देखिएको मिडिया रिपोर्टहरु छन्। चीनले बीआरआई अन्तर्गतको ६० अर्ब र द्रुत विकासका लागि १ खर्ब रकम दिनेबारे कुनै पनि घोषणा सार्वजनिक रुपमा भेटिएनन्। तसर्थ यी भाइरल पोस्टमा गरिएका दावीहरुको पुष्टि हुन सक्दैन। | "
https://nepalfactcheck.org/2021/11/orbital-slot/,‘अरुले ओगटेको मार्ग हाम्रो बनाएको’ स्याटेलाइटसम्बन्धी ओलीको दावी गलत | के हो अर्बिटल स्लट? | नेपालको अर्बिटल स्लट कुन ? | तथ्य जाँच,"पूर्व प्रधानमन्त्री तथा पार्टी अध्यक्ष केपी शर्मा ओलीले  नेकपा एमालेको १० औँ राष्ट्रिय महाधिवेशनको उद्घाटन गर्दै २०७८ मंसिर १० गते सम्बोधन गर्ने क्रममा स्याटेलाइट सम्बन्धी विभिन्न दावी गरे। | ‘अन्तरिक्ष पनि हाम्रो हो। अन्तरिक्षबाट, स्याटेलाइटबाट हामी काम गर्नेछौँ’, ओलीले भने, ‘स्याटेलाइटका लागि हाम्रो मार्ग रहेनछ। मेरो नेतृत्वको सरकारले स्याटेलाइटका लागि हाम्रो मार्ग, अरुले लिएको मार्ग, अरुले अकुपाई गरेको मार्ग, अरुले ओगटेको क्षेत्र हामीले हाम्रो बनाएका छौँ। अब हामीसँग अन्तरिक्षमा पनि हाम्रो स्थान छ। अन्तरिक्षमा पनि हाम्रो हिस्सा छ। अन्तरिक्षमा पनि नेपालले आफ्नो दावी, आफ्नो अस्तित्व जनाइसक्या छ।’ | के ओलीको यो दावी सही हो ? हामीले यो विषयमा तथ्य जाँच गरेका छौँ। | पूर्व प्रधानमन्त्रीले अन्तरिक्षमा हाम्रो स्थान रहेको भनी दावी गरेको विषयलाई प्राविधिक भाषामा ‘अर्बिटल स्लट’ भनिन्छ। | स्पेस लेगल इस्युजका अनुसार दूरसञ्चारका लागि स्याटेलाइटको प्रयोग सन् ६० को दशकपछि एकदमै बढ्दै गयो। त्यसैलाई व्यवस्थापन गर्न अन्तर्राष्ट्रिय समुदाय अन्तरिक्षमा स्याटेलाइट राख्ने स्थानको व्यवस्थापन र नियमन अन्तर्राष्ट्रिय दूरसञ्चार युनियन (आइटीयु) बाट गर्न सन् ६० को दशकमा सहमत भयो। आइटीयु संयुक्त राष्ट्र संघ अन्तर्गतको एजेन्सी हो। | अहिले कुनै कम्पनी वा देशले अन्तरिक्षमा स्याटेलाइट पठाउन अर्बिटल स्लटका लागि आइटीयुमा निवेदन दिनु पर्छ। उत्तर अमेरिका, युरोप, पूर्वी एसियाका अर्बिटल स्टलहरु यति धेरै भरिइसके कि नयाँ स्लटका लागि ठाउँ नै छैन। | यही समस्यालाई ध्यानमा राख्दै आइटीयुले सबै देशका लागि अर्बिटल स्लटहरु छुट्याएको थियो। | नेपालका लागि आइटीयुले ५० डिग्री पूर्व र १२३.३ डिग्री पूर्व गरी दुई वटा अर्बिटल स्टल छुट्याएको छ। नेपाल दूरसञ्चार प्राधिकरणले त्यो ठाउँमा स्याटेलाइट राख्नका लागि ६ अक्टोबर २०१६ मा अन्तर्राष्ट्रिय कम्पनीहरुलाई आह्वान गरेको आशयपत्रमा  उक्त स्थान सन् १९८४ देखि छुट्याइएको उल्लेख छ। |  | नेपालीटाइम्स, अनलाइनखबर, हिमालखबर लगायतका  मिडियामा प्रकाशित समाचारहरुमा पनि आइटीयुले उक्त स्थान सन् १९८४ मै छुट्याइएको उल्लेख गरेका छन्। | प्रधानमन्त्री केपी शर्मा ओलीको पालामा तत्कालीन सञ्चारमन्त्री गोकुलप्रसाद बाँस्कोटाले सन् २०१९ मा फ्रान्सको थालेस एलेइना स्पेस कम्पनीसँग नेपालको स्याटेलाइट राख्ने विषयमा सहमति गरेका थिए। तर फ्रान्सको सेक्युरिटी प्रेस विवादसँगै यो सहमति पनि रद्द भयो। | ओली सरकारको पालामा भूउपग्रह नीति, २०७७ पारित भएको थियो। | यो अनुसार सन् २०२२ सम्म नेपालको आफ्नै स्याटेलाइट राख्ने भनिएको छ। | दावी : पूर्व प्रधानमन्त्री केपी शर्मा ओलीको दावी अनुसार उनको नेतृत्वको सरकारले स्याटेलाइटका लागि अरुले ओगटेको क्षेत्र आफ्नो बनाएका हुन्। | तथ्य : मिथ्या सूचना। ओली नेतृत्वको सरकारले अन्तरिक्षमा आफ्नै स्याटेलाइट राख्नका लागि प्रक्रिया अघि बढाएको हो। तर ओलीले दावी गरे जस्तै ‘अरुले लिएको, अरुले अकुपाई गरेको, अरुले ओगटेको मार्ग’ आफ्नो बनाएको भने होइन।  नेपाललाई अन्तरिक्षमा यो मार्ग (अर्बिटल स्लट) सन् १९८४ मा नै आइटीयुले सुरक्षित राखेको थियो। तसर्थ ओलीको दावी मिथ्या देखिन्छ। | सेन्टर फर मिडिया रिसर्च र माइसंसारको संयुक्त प्रयासमा सोसल मिडियामा भाइरल भएका र मिडियामा आएका समाचारहरुको तथ्य जाँच हामी गरिरहेका छौँ। तपाईँलाई शंका लागेका लिङ्क, फोटो वा भिडियो हामीलाई निम्न बमोजिम पठाउन सक्नुहुन्छ-"
https://nepalfactcheck.org/2021/11/1740/,के हो ‘एमाले महाधिवेशन अन्तर्राष्ट्रिय नजरमा’ लेखिएको भाइरल पोस्टको तथ्य? | के देखियो तथ्य जाँचमा ? | तथ्य जाँच,"चितवनमा भइरहेको नेकपा एमालेको १० औँ महाधिवेशन बारे अन्तर्राष्ट्रिय मिडियामा भएको कभरेज दावी गरिएको एउटा पोस्ट यतिबेला सामाजिक सञ्जालमा भाइरल भइरहेको छ। वागमती प्रदेशका पूर्व मुख्यमन्त्री डोरमणि पौडेलसहित थुप्रैले यो पोस्ट फेसबुकमा सेयर गरेको देखिन्छ।  के साँच्चै दावी गरिएको जस्तै अन्तर्राष्ट्रिय मिडियाले लेखेका हुन्? यसबारे हामीले तथ्य जाँच गरेका छौँ। |  | वागमती प्रदेशका पूर्व मुख्यमन्त्री डोरमणि पौडेलले गरेको यो पोस्टमा सोमबार रातिसम्म १११ कमेन्ट, ६३ सेयर र साढे नौ सय भन्दा बढी रियाक्सन छन्। | पौडेलबाहेक अरु थुप्रैले पनि फेसबुकमा यो पोस्ट सेयर गरेका छन्। |  | १) ठाउँ कब्जा गरेको हिसाबले  एमाले महाधिबेशनमा १० लाख भन्दा बढी मानवसागर उर्लिएको  देखियो  – बिबिसी | भाइरल भएको पोस्टमा पहिलो दावी बीबीसीको उल्लेख छ। तर हामीले सर्च इन्जिन गुगलमा “१० लाख” र “एमाले” राखी बीबीसी नेपालीमा पछिल्लो एक हप्तामा प्रकाशित सामग्री खोज्दा दावी गरिएको समाचार भेटिएन। |  | त्यसैगरी अङ्ग्रेजीमा UML र General Convention कीवर्ड राखी सर्च गर्दा बीबीसी अङ्ग्रेजीमा पनि कुनै समाचार भेटिएन। |  | २) कार्ल मार्क्स पछि विश्वमा कम्युनिस्ट धार अब कस्तो रहने भन्नेमा एमालेले तय गर्नेछ – अलजजिरा | भाइरल भएको दोस्रो पोस्टमा अलजजिराको समाचार उल्लेख छ। हामीले अलजजिराको वेबसाइटमा नेपालसम्बन्धी के के समाचार राखिएको छ भनी खोज्यौँ। पछिल्लो पटक ११ नोभेम्बरमा अलजजिराले स्वास्थ्य मन्त्री विरोध खतिवडाले सबै वयस्कलाई अप्रिल मध्यसम्ममा खोप लगाइसक्ने बताएको खबर प्रकाशन भएको देख्यौँ। त्यो भन्दा अघि २० अक्टोबरमा बाढीपहिरोका समाचार छन्। एमाले महाधिवेशनसम्बन्धी कुनै खबर अलजजिराको वेबसाइटमा देखिन्न। |  | ३) नेपालमा देखिएको कम्युनिस्ट पार्टी र केपी ओलीको क्रेज अन्तर्राष्ट्रियस्तरकै रहेको प्रारम्भिक अनुमान – आजतक | भाइरल भएको पोस्टमा तेस्रो दावी भारतीय टेलिभिजन च्यानल आजतकको रहेको छ। हामीले आजतकको वेबसाइटमा खोज्दा पछिल्लो एक सातामा केपी ओली उल्लेख गरिएको एउटा समाचारमात्र भेट्यौँ। शुक्रबारको न्युज फ्ल्यासमा आजतकले ओलीले सत्तामा फर्किए भारतसँग कालापानी, लिम्पियाधुरा, लिपुलेख वार्ता गरेर फिर्ता लिने बताएको उल्लेख छ। |  | ४) नेकपा एमाले महाधिवेशनलाई लिएर दक्षिणी एसियामा कम्युनिस्टको दरिलो उपस्थिति रहेको र चिनियाँ कम्युनिस्ट पार्टीले यसको उच्च मूल्यांकन गरेको  सि जिङ्पिङ्गज्युको भनाइ बाहिर आएको छ- सिन्ह्वा | भाइरल पोस्टहरुमा चौथो दावी चिनियाँ समाचार एजेन्सी सिन्ह्वाको गरिएको छ। हामीले गुगल सर्च मार्फत् पछिल्लो सातामा प्रकाशित नेपालसम्बन्धी समाचार सिन्ह्वाको वेबसाइटमा खोज्दा दावी गरिए जस्तो समाचार भेटेनौँ। |  | ५) नेपालमा आगामी केही समय भित्रै कम्युनिस्ट सरकार बन्ने  र त्यस्को नेतृत्व केपी ओलिले गरिरहने स्थिति बनेको छ – रोयटर्स | भाइरल पोस्टहरुको पाँचौँ दावी बेलायती न्युज एजेन्सी रोयटर्सको छ। हामीले रोयटर्समा पछिल्लो एक सातामा प्रकाशित समाचारहरु गुगल सर्चमार्फत् खोज्यौँ। तर केपी ओली उल्लेखित कुनै समाचार त्यहाँ भेटेनौँ। |  | ६) मान्छेहरु महाअधिवेशन भन्नाले एमालेको कार्यक्रमलाई सम्झिनेछन्  – द न्युयोर्क टाइम्स | भाइरल पोस्टहरुको छैटौँ तथा अन्तिम दावी न्युयोर्क टाइम्सको रहेको छ। न्युयोर्क टाइम्सले नेपालसम्बन्धी प्रकाशित समाचारलाई छुट्टै पेजमा पनि देखिने बनाएको छ। त्यसमा हेर्दा नेपालसम्बन्धी पछिल्लो समाचार अक्टोबरमा नेपालबाट हराएका मूर्तिहरुबारे देखिन्छ। नोभेम्बर महिनामा नेपालसम्बन्धी कुनै समाचार त्यसमा देखिन्न। त्यसैगरी एमाले महाधिवेशनबारे पनि कुनै समाचार त्यहाँ देखिन्न। |  |  | दावी : विभिन्न अन्तर्राष्ट्रिय मिडियाले एमाले महाधिवेशनबारे लेखेका छन्। | तथ्य : मिथ्या सूचना। भाइरल पोस्टमा उल्लिखित मिडियाले त्यसमा दावी गरिए जस्तो विषय लेखेको भेटिएन। तसर्थ त्यसमा गरिएका दावी गलत छन्। |  |  | सेन्टर फर मिडिया रिसर्च र माइसंसारको संयुक्त प्रयासमा सोसल मिडियामा भाइरल भएका र मिडियामा आएका समाचारहरुको तथ्य जाँच हामी गरिरहेका छौँ। तपाईँलाई शंका लागेका लिङ्क, फोटो वा भिडियो हामीलाई निम्न बमोजिम पठाउन सक्नुहुन्छ-"
https://nepalfactcheck.org/2021/10/ranjit-rae-book/,के भारतीय राजदूतलाई फोन गरेर आईजी उम्मेदवारबारे राय मागिएको थियो? | किताबमा के छ? | तथ्य जाँच,"नेपालका लागि भारतका पूर्व राजदूत रणजित रायले आफ्नो नेपाल बसाईको अनुभव समेटेर लेखेको पुस्तक ‘काठमान्डु डिलेमा : रिसेटिङ इन्डिया-नेपाल टाइज’लाई उद्‍धृत गर्दै कान्तिपुर दैनिकको अनलाइन संस्करणमा प्रकाशित समाचारको शीर्षकमा ‘तत्कालीन गृहमन्त्री विमलेन्द्र निधिले राजदूत रेलाई फोन गरेर आईजी उम्मेद्वारबारे राय मागे’ लेखिएको छ। | के यो सही हो? यसबारे हामीले तथ्य जाँच गरेका छौँ। | किताबको पहिलो च्याप्टर छ- ‘Why don’t they like us? identity, nationalism and mutual perceptions’ त्यसमा पूर्व राजदूत रायले आफ्नो नेपाल बसाइको क्रममा देखेका, भोगेका केही प्रसंग उल्लेख गर्दै नेपालको बारेमा भारतीय ‘नजरिया’ प्रष्ट्याएका छन्। | यसलाई कान्तिपुरले समाचारमा लेखेको छ- | तत्कालीन सरकारका गृहमन्त्री र प्रहरी महानिरीक्षक(आईजीपी) आकांक्षीका बारेमा खुलेर टिप्पणी गरेका छन् । आफ्नो लेखाइमा कसैको नाम नलिएपनि तत्कालीन शेरबहादुर देउवा सरकार, गृहमन्त्री विमलेन्द्र निधि र आईजीपी उपेन्द्रकान्त अर्यालको अवधी सकिएपछिको ‘अन्योल’ तथा राजनीतिक खेलकुद बुझिने गरी घटनाक्रम लेखेका छन् । | रेले नेपालको राजनीति, प्रशासनसंयन्त्र र संरचनामा भारतीय प्रभावको वर्चस्व रहेको र अतिशय ‘माइक्रो–म्यानेजमेन्ट’ हुने गरेको भन्दै चल्ने गरेको चर्चाको यो उदाहरणसहित प्रतिवाद गर्न चाहेका छन् । उनले दिएको उदाहरणमा, नेपालमा प्रहरी महानिरिक्षक (आईजीपी)को नियुक्तीका बेला तत्कालीन गृहमन्त्री (निधि) स्वयंमले राजदूत रेलाई फोन गरेर आईजी उम्मेद्वारबारे राय मागेका रहेछन् । ‘मैले वरिष्ठता र मेरिट आधारमा जुन उम्मेद्‌वार अघि आउँछ, त्यही छानिनू उपयुक्त होला भनेर सुझाएको थिएँ, ’ पूर्व राजदूत रेले आफ्नो पुस्तकमा लेखेका छन् । | संयोगले त्यसबेला आईजीपी उम्मेद्‌वार रहेका चारैजना वरिष्ठ प्रहरी अधिकृत(डीआईजी) नवराज सिलवाल, प्रकाश अर्याल, जयबहादुर चन्द र बमबहादुर भण्डारी भारतीय सदासयताको आग्रहसहित ‘लोयल्टी’ दर्शाउँदै राजदूत रेलाई भेट्न इन्डिया हाउस पुगेका रहेछन् । त्यसबेला गृहमन्त्री निधीले चाहेका आईजीपी उम्मेद्वार नवराज सिलवाल थिए र, जो पछि प्रहरी सेवाबाट राजीनामा दिँदै एमाले प्रवेश गरेर सांसद समेत बनेका छन् । तर, पार्टी सभापति एवं प्रधानमन्त्री देउवाले भने जयबहादुर चन्दलाई चाहेको र चन्द नै आईजीपी सिफारिसमा परेका थिए । तर, यो विवादास्पद निर्णयमाथि रिट परेपछि कार्यसम्पादन मूल्यांकन आधारमा अदालतले अर्याललाई आईजीपी बनाउन सिफारिस गरेका थियो । | किताबमा चाहिँ के छ त ? नेपालमा एन्टी इन्डिया सेन्टिमेन्ट किन छ भन्ने प्रसंग लेख्दै उनले नेपालमा भारतीय कुटनीतिज्ञ र जासुसी एजेन्सीहरुले माइक्रोम्यानेजमेन्ट गर्ने कुरा नेपाली नेताहरुले महसूस गर्ने गरेको तर यो सधैँ भारतका कारण नहुने तर्क गरेका छन्। त्यसलाई प्रष्ट पार्न पेज नम्बर १७ र १८ मा उनले दुई वटा घटना उल्लेख गरेका छन् यसो लेख्दै- | Let me narrate two incidents from my own experience. | अर्थात् यहाँ उनले दुई वटा घटनाका बारेमा आफ्नो अनुभव लेख्दैछन्। उनी लेख्छन्- | A new Inspector-General of Police for Nepal had to be selected since the incumbent was retiring. The home minister asked me for views about the candidates. I checked with my colleagues since it was important to have an IGP who was cooperative with his Indian counterparts and received the advice that the senior-most candidate on the list was the most suited. I conveyed to the home minister my opinion that it would be appropriate to follow the criteria of seniority and merit. | On the next occasion, when another new IGP was to be selected, there was a list of four. Each of the four candidates visited me at India House conveying their keenness to strengthen cooperation with their Indian counterparts. I had not invited them to visit me. This time there was an unseemly altercation between the home minister and his party chair who were backing separate candidates. The party chair’s candidate was appointed IGP, but the appointment was quashed by the Supreme Court and another candidate became IGP of Nepal. The home minister’s candidate subsequently quit and joined the CPN (UML) and became a Member of Parliament! | पक्कै पनि कान्तिपुरको समाचारमा लेखिए जस्तै कसैको नाम यसमा उल्लेख छैन। | किताबमा दुई वटा घटना छन्। | एक, आइजी नियुक्त गर्नका लागि गृहमन्त्रीले फोन गर्छन्, राजदूत रायले वरिष्ठलाई छान्दा उचित हुने सुझाव दिन्छन्। | अर्को घटनालाई सुरु गर्नुअघि उनले लेख्छन्- On the next occasion, when another new IGP was to be selected, there was a list of four… | अर्को अवस्थामा अर्को नयाँ आइजी छान्नु पर्ने अवस्थामा चार जना उम्मेदवारको सूची थियो। ती चारै जना इन्डिया हाउसमा गएको, गृहमन्त्री र पार्टी सभापतिले छुट्टाछुट्टै आइजीका उम्मेदवार मन पराएको, पार्टी सभापतिको उम्मेदवार आइजी चयन भएको, सर्वोच्च अदालतले त्यसलाई उल्ट्याएको र अर्कै आइजी भएको अनि गृहमन्त्रीका उम्मेदवारले राजीनामा दिएर एमालेमा गएर सांसद भएको उल्लेख भएकोमा नाम नलिए पनि त्यतिबेलाको घटनाक्रम अनुसार गृहमन्त्री- विमलेन्द्र निधि, पार्टी सभापति- शेरबहादुर देउवा, पार्टी सभापतिले रुचाएका- जयबहादुर चन्द, गृहमन्त्रीले रुचाएका, एमाले गएर सांसद बनेको- नवराज सिलवाल भएको देखिन्छ। | पुस्तकमा  दुई वटा घटना लेखिएकोमा कान्तिपुरको समाचारमा एउटै घटना लेखिएको छ। पुस्तकमा गृहमन्त्रीले फोन गरेको प्रसंग अघिल्लो घटनाको हो, अर्कै आइजी नियुक्त हुँदाको। |  | रायको प्रोफाइलमा राखिएको विवरण अनुसार नेपालमा राजदूत भएको अवधि सन् २०१३ देखि २०१७ सम्म हो। भारतीय विदेश मन्त्रालयका अनुसार उनको नेपालमा नियुक्ति जुन २०१३ मा भएको हो। उनी २०१७ सम्म रहे। | अब यो अवधिमा को को आइजी नियुक्त भए, त्यो हेरौँ। | नेपाल प्रहरीको वेबसाइटमा राखिएको विवरण अनुसार यस्तो देखिन्छ- |  | राजदूत रायको कार्यकाल (सन् २०१३-२०१७) मा तीन जना आइजी भएका रहेछन्- कुबेरसिंह राना, उपेन्द्रकान्त अर्याल र प्रकाश अर्याल। | सन् २०१२ को सेप्टेम्बरमै नियुक्त भएका कारण कुबेर सिंह रानाको कुरा होइन भन्ने यो प्रष्ट छ। यसको अर्थ रेले उल्लेख गरेका दुई घटना- उपेन्द्रकान्त अर्याल र प्रकाश अर्यालको विषयमा हो। प्रकाश अर्याल नियुक्त हुनुअघि सरकारले जयबहादुर चन्दलाई आइजी बनाएको थियो जो कांग्रेस सभापति शेरबहादुर देउवाको रोजाइ थिए। नवराज सिलवालले सर्वोच्चमा मुद्दा हालेका थिए। पछि उनी राजीनामा दिएर एमालेबाट सांसद निर्वाचित भए ललितपुरको निर्वाचन क्षेत्रबाट। यो बारे रायले दोस्रो घटना भनेर लेखेका छन्। | भनेपछि पहिलो घटना उपेन्द्रकान्त अर्याल आइजी नियुक्त हुने बेलाको देखिन्छ। किनभने रायको कार्यकालमा अर्को आइजी नियुक्त भएनन्। प्रकाश अर्यालको अवधि २०१८ अप्रिलसम्म थियो जतिबेला नेपालमा अर्कै भारतीय राजदूत आइसकेका थिए। | उपेन्द्रकान्त अर्याल आइजी नियुक्त हुने बेलामा उनका प्रतिस्पर्धी र आइजीका आकांक्षीहरु थिए राजेन्द्रसिंह भण्डारी र सुरेन्द्रबहादुर शाह। अर्याललाई २०७० कात्तिक २५ गतेको मन्त्रिपरिषद् बैठकले आइजी नियुक्त गरेको थियो। |  | त्यतिबेला संविधान सभाको दोस्रो निर्वाचनका लागि अन्तरिम चुनावी मन्त्रिपरिषद् गठन भएको थियो जसका अध्यक्ष थिए तत्कालीन प्रधान न्यायाधीश खिलराज रेग्मी। २०६९ चैत १ गतेदेखि २०७० माघ २८ सम्म उनी मन्त्रिपरिषद्का अध्यक्ष थिए। त्यो मन्त्रिपरिषद्‍मा गृह मन्त्रालयको जिम्मा सम्हालेका थिए माधवप्रसाद घिमिरेले। |  | अर्थात् पुस्तकमा नाम नखुलाइए पनि दुई वटा घटना उल्लेख भएकामा पहिलो घटनाका आइजी उपेन्द्रकान्त अर्याल र गृहमन्त्री माधवप्रसाद घिमिरे हुन् भने दोस्रो घटनामा आइजी प्रकाश अर्याल/जयबहादुर चन्द/नवराज सिलवाल/बमबहादुर भण्डारी उम्मेदवार (नियुक्त सुरुमा चन्द त्यसपछि अर्याल) र गृहमन्त्री विमलेन्द्र निधि हुन्। | गृहमन्त्रीले भारतीय राजदूतसित राय मागेको घटना अघिल्लो प्रसंग अर्थात् घिमिरे गृहमन्त्री हुँदाको हो। | विमलेन्द्र निधिले आइजी नियुक्तिको मामिलामा भारतीय राजदूतलाई फोन गरे कि गरेनन् भनेर पुष्टि गर्ने आधार छैनन्। तर पुस्तकमा लेखिएको विषय चाहिँ विमलेन्द्र निधि गृहमन्त्री हुँदाको होइन माधव घिमिरे हुँदाको भन्ने देखिन्छ। कान्तिपुरले दुई वटा प्रसंगलाई एउटै बनाएर समाचार बनाएको देखिन्छ। | त्यसबाहेक किताबमा ‘राय मागेको’ मात्र लेखिएको छ, फोन गरेको भनिएको छैन। कान्तिपुरको समाचारमा ‘फोन गरेर राय मागेको’ शीर्षक र समाचार पनि भ्रामक देखिन्छ। | त्यसैगरी समाचारमा लेखिएको छ, ‘पार्टी सभापति एवं प्रधानमन्त्री देउवाले भने जयबहादुर चन्दलाई चाहेको र चन्द नै आईजीपी सिफारिसमा परेका थिए’। तर जयबहादुर चन्दलाई आइजीपी सिफारिस गरेको बेला प्रधानमन्त्री देउवा नभई पुष्पकमल दाहाल प्रचण्ड थिए। | दावी : नेपालका लागि पूर्व भारतीय राजदूत रणजित रेले आफ्नो पुस्तकमा तत्कालीन गृहमन्त्री विमलेन्द्र निधिले राजदूत रेलाई फोन गरेर आईजी उम्मेदवारबारे राय मागेको उल्लेख गरेका छन्। | तथ्य : भ्रामक। पूर्व भारतीय राजदूतको पुस्तकमा कसैको नाम उल्लेख छैन। पुस्तकमा दुई वटा घटनाबारे उल्लेख छ। दुई घटना छुट्टै आइजी र छुट्टै गृहमन्त्री हुँदाको हो। पुस्तकमा एक गृहमन्त्रीले राय मागेको मात्र उल्लेख छ, त्यसमा ‘फोन गरेर राय मागेको’ उल्लेख छैन। त्यसैले समाचारको शीर्षक र समाचार अंश भ्रामक छ। |  | "
https://nepalfactcheck.org/2021/10/rabi-lamichhane-rishi-dhamala/,के रवि लामिछाने र ऋषि धमला माओवादीमा प्रवेश गरेका हुन् ? | कहाँ कस्तो खबर? | के हो वास्तविकता ? | तथ्य जाँच,"सामाजिक सञ्जालमा अहिले एउटा समाचार भाइरल भइरहेको छ। विभिन्न वेबसाइटमा राखिएका समाचारहरुमा दावी गरिएको छ कि सञ्चारकर्मीहरु ऋषि धमला तथा रवि लामिछाने माओवादीमा प्रवेश गरेका छन् र उनीहरुलाई माओवादी केन्द्रका अध्यक्ष पुष्पकमल दाहाल ‘प्रचण्ड’ले स्वागत गरेका छन्। यी समाचारहरुका साथ धमला, लामिछाने र प्रचण्डका फोटोहरु पनि राखिएका छन्। | भाइरल भइरहेको यो समाचार सही हो त? यो विषयमा हामीले तथ्य जाँच गरेका छौँ। |  | एक लाख २१ हजारभन्दा बढी सदस्य रहेको ग्यालेक्सी फोर के टिभी नामको फेसबुक ग्रुपमा मिडियाटुडेन्युज डट कमको समाचार सेयर गरिएको छ जसमा सोमबार रातिसम्म २९ कमेन्ट, ६६ रियाक्सन र ३ सेयर देखिन्छ। ग्यालेक्सी फोर के टिभी रवि लामिछाने प्रबन्ध निर्देशक रहेको नयाँ खुलेको टिभी स्टेसन हो। तर यो फेसबुक ग्रुप उक्त टेलिभिजनको आधिकारिक ग्रुप भने होइन। |  | त्यसैगरी बीबीसी नेपालीको लोगोसहितको बीबीसी न्युज नेपाली नाम रहेको फेसबुक पेजमा न्युज२८पोस्ट डट कमको समाचार सेयर गरिएको स्क्रिनसट पनि भेटिएको छ। हेर्नुस् अर्काइभ लिङ्क। बीबीसी न्युज नेपाली नामको फेसबुक ग्रुपमा हाइलाइट दैनिक डट कमको यो समाचार सेयर भएको देख्न सकिन्छ। हेर्नुस् अर्काइभ लिङ्क। | यी दुवै बेलायतमा मुख्य कार्यालय रहेको बीबीसीको आधिकारिक फेसबुक पेज वा ग्रुप हैनन्। |  | त्यसैगरी नेपालखबर नामको फेसबुक पेजमा राखिएको न्युज२८पोस्ट डट कमको यो समाचारमा ८६८ रियाक्सन, १३० कमेन्ट र २५ सेयर देखिन्छ। | यो पनि सञ्चालनमा रहेको अनलाइन नेपालखबर डट कमको आधिकारिक फेसबुक पेज होइन। |  | त्यसैगरी रवि लामिछाने फ्यान क्लब नामको फेसबुक पेजमा सवालखबर डट कमको समाचार सेयर गरिएको छ। हेर्नुस् अर्काइभ लिङ्क। |  | त्यसैगरी यही व्यहोराका ‘समाचार’ अरु थुप्रै अनलाइनले पनि राखेका छन्। त्यस्ता साइटका नाम र अर्काइभ लिङ्क  हुन्- | पार्टीकाखबर | ताजापोस्टएनपी | मिडियाटुडेन्युज | इपूर्वेलीपोस्ट | ताजाखवर | अलभाइरलन्युज | समाधानखबर | मिरमिरेबिहानी | दैनिकसंगालो | दुखकोखबर | सपोर्टिभनेपाल | जागृतिखबर | सबै समाचारहरु नाम चलेका अनलाइनहरुले नभई क्लिकबेट अनलाइनहरुले मात्र हालेको देखिएको छ। कुनै पनि समाचारमा कहिले कहाँ भएको कार्यक्रममा धमला र लामिछाने माओवादीमा प्रवेश गरेका हुन् र प्रचण्डले स्वागत गरेका हुन् भनेर खुलाइएको छैन। न उनीहरुलाई प्रचण्डले स्वागत गरेको फोटो अथवा भिडियो नै राखिएको छ। | समाचारमा ‘देशभक्त गणतान्त्रिक मञ्चले आयोजना गरेको कार्यक्रममा पत्रकार ऋषि धमलाले प्रचण्डको खुलेर समर्थन गरेका छन्’ लेखिएको छ। तर त्यो कहाँ र कहिले भएको कार्यक्रम हो, खुलाइएको छैन। | यसबारे गुगलमा सर्च गर्ने क्रममा हामीले एभरेस्टदैनिकमा २०७५ पुस ३० गते प्रकाशित समाचार भेट्टायौँ जसमा देशभक्त गणतान्त्रिक मञ्चले आयोजना गरेको कार्यक्रममा धमलाले प्रचण्डको समर्थनमा बोलेका थिए। |  | हेर्नुस् अर्काइभ लिङ्क | समाचारमा ऋषि धमलाले गरेको भाषणको भिडियोको अंश पनि राखिएको छ। | त्यसैगरी भाइरल भएको समाचारमा रवि लामिछानेले प्रचण्ड र माओवादी जनयुद्धको समर्थनमा बोलेका भनिएका शब्दहरु भने सीधा कुरा जनतासँग कार्यक्रम न्युज २४ टेलिभिजनमा प्रसारण भएको बेला विभिन्न प्रदेशबाट लाइभ कार्यक्रम प्रस्तुत गर्ने क्रममा प्रदेश ३ को चितवनबाट प्रसारण भएको कार्यक्रममा व्यक्त विचार थिए। | उक्त कार्यक्रमको भिडियो युट्युबमा जुलाई २३, २०२० मा अपलोड भएको भेटिन्छ- |  | दावी : सञ्चारकर्मीद्वय रवि लामिछाने र ऋषि धमला माओवादीमा प्रवेश गरेका छन्, उनीहरुलाई प्रचण्डले पार्टीमा स्वागत गरेका छन्। | तथ्य : मिथ्या समाचार। लामिछाने र धमला माओवादीमा प्रवेश गरेका छैनन् र उनीहरुलाई प्रचण्डले पार्टीमा स्वागत गरेका हैनन्। पार्टी प्रवेश गरेको कुनै पनि प्रमाण ती समाचारमा छैनन्। समाचारमा ती सञ्चारकर्मीहरुले बोलेका भनी उद्‍धृत गरिएका कतिपय वाक्य भने पुराना हुन्।"
https://nepalfactcheck.org/2021/09/italy-prince/,के इटालीका राजकुमार फेसन सोका लागि नेपाल आएका हुन्? | के हो तथ्य ?,"केही नेपाली अनलाइन मिडियाहरुले माउन्ट एभरेस्ट फेसन रनवेको समाचार राखेका छन्। गएको हप्ता भएको यो फेसन सो सगरमाथा आधार शिविरमा आयोजना गरिएको दावी ती समाचारहरुमा गरिएको छ। धेरै समाचारहरुमा यो फेसन सोमा इटालीका राजकुमार पनि सहभागी भएको उल्लेख छ। त्यसैगरी कुनै समाचारमा नेदरल्यान्डसकी राजकुमारी पनि सहभागी भएको दावी गरिएको छ। | के यी दावी सही हुन्? हामीले यसबारे तथ्य जाँच गरेका छौँ। |  | रातोपाटीले ‘माउन्ट एभरेस्ट फेसन सोले तोड्यो आफ्नै कीर्तिमान’ शीर्षकको समाचार राखेको छ। समाचारमा लेखिएको छ-  ‘यो प्रतियोगितामा सहभागिता जनाउन विभिन्न १० देशका मोडल नेपाल उपस्थित भएका थिए । जसमा इटालीका राजकुमार कोसिमो दे मेडिसी समेत उपस्थित थिए । उनले प्रतियोगितामा नेपाली कपडा शो गरे।’ | त्यसैगरी नेपालप्रेसले ‘संसारकै अग्लो ठाउँमा फेसन सो : सुपरमोडलदेखि इटालीका राजकुमारसम्म हिँडे हिउँले ढाकिएको र्‍याम्पमा (तस्बिरहरु)’ शीर्षकमा समाचार राखेको छ। | समाचारमा लेखिएको छ- ‘विभिन्न १० मुलुकबाट आएका सुपरमोडलसहित इटालीका राजकुमार कोसिमो दे मेडिसीले नेपाली डिजाइन लगाएरै र्‍याम्प नापे । कासा डिजाइन र बुद्धिस्ट लाइनका डिजाइन लगाएर इटालेली प्रिन्सले नेपाली डिजाइनलाई प्रवर्द्धन गर्ने प्रयास गरे।’ |  | त्यस्तै शिलापत्रले राखेको ‘विश्वकै अग्लो स्थानमा दोस्रोपटक फेसन शो, र्‍याम्पमा हिँडे चर्चित अनुहार’ शीर्षकको समाचारमा ‘विभिन्न १० मुलुकबाट आएका मोडलसहित इटालीका राजकुमार कोसिमो दे मेडिसीले नेपाली डिजाइन लगाएरै र्‍याम्पमा हिँडेका छन्’  लेखिएको छ। | ‘माउन्ट एभरेष्ट फेशन–शो’ले तोड्यो आफ्नै रेकर्ड शीर्षकको समाचारमा देशसञ्चार अनलाइनले पनि ‘उक्त प्रतियोगितामा सहभागी हुन विभिन्न १० देशका मोडल नेपाल आएका थिए। जसमा इटालीका राजकुमार कोसिमो दे मेडिसी समेत उपस्थित थिए । प्रतियोगितामा उनले नेपाली कपडा लगाएर हिउँले ढाकिएको रनवेमा ‘र्‍याम्प वाक’ गरेका थिए’ लेखेको छ। |  | त्यस्तै डीसीनेपालले आफ्नो शीर्षकमै इटालीका राजकुमारलाई जोडेर ‘शेर्पा फेसनमा सगरमाथाको फेदीमा इटालीका राजकुमार’ बनाएको देखिन्छ। | इकागजले भने राजकुमार मात्र हैन, राजकुमारीलाई पनि शीर्षकमा समेटेको छ। ‘सगरमाथा बेसक्याम्पको हिउँमाथि राजकुमार र राजकुमारीसहितको ‘फेशन शो’ (फोटोफिचर)’ शीर्षकको समाचारमा लेखिएको छ- ‘शो मा इटालीबाट…नेदरल्याण्डकी राजकुमारी एलीसा क्याटरिना इगर, इटालीका राजकुमार कोसिमो मारिया डे मेडिसी डी टोसकाना डी ओटाजानो…उपस्थित थिए।’ | समाचारमा इटालीका राजकुमार लेखिए पनि इटाली राजतन्त्रात्मक नभएर गणतन्त्रात्मक मुलुक हो। इटालीको संविधानमा ‘प्रजातान्त्रिक गणतन्त्र’ लेखिएको छ। २ जुन १९४६ मा भएको राजतन्त्र कि गणतन्त्र रोज्ने जनमत संग्रहमा ५४.२७ प्रतिशत मतका साथ इटालीले राजतन्त्रबाट गणतन्त्रात्मक व्यवस्था अंगालेको थियो। त्यसैले अहिले इटालीमा राजा वा राजकुमार छैनन्, राष्ट्रपति छन्। सर्जियो माटारेला अहिले त्यहाँका राष्ट्रपति हुन्। | समाचारमा उल्लेख भएको नाम कोसिमो दे मेडिसी इटालीको सहर फ्लोरेन्स एक समय शासन गरेका व्यक्ति त हुन्, तर उनको मृत्यु सन् १४६४ मै भएको विकिपेडियामा उल्लेख छ। | कोसिमो दे मेडिसी, प्रिन्स र टस्कानी कीवर्ड राखेर गुगलमा सर्च गर्दा समाचारमा उल्लेख भएका व्यक्तिका बारेमा कतै कुनै आधिकारिक जानकारी भेटिएन। गेट्टी इमेजेजको एउटा फोटोको क्याप्सनमा भने Prince Cosimo de Medici र Princess Elisa नाम राखेको भेटियो। तर यसको पुष्टि हुने अरु सामग्री हामीले भेटेनौँ। | एफएसएचएन नामको एउटा वेबसाइटमा उनै एलिसाको बारेमा फिचर बनाइएको छ। त्यसमा उनले कोसिमो दे मेडिसीको बारेमा दावी गरेकी छिन्, ‘Cosimo de’ Medici, born and raised in Milan, is a descendant from the old Florentine family, de’ Medici. Cosimo left Milano at the age of 16 to finish high school in the UK and never left since.’ | इकागजले नेदरल्यान्डकी राजकुमारी भनेर लेखेको एलिसा क्याटरिना इगर उनै कोसिमो दे मेडिसीकी प्रेमिका रहेको यसमा उल्लेख छ। यसमा उनी नेदरल्यान्डसकी राजकुमारी भएको कतै उल्लेख छैन। नेदरल्यान्डसको राजपरिवारको आधिकारिक वेबसाइटमा पनि एलिसाको नाम देखिँदैन। |  |  | दावी : इटालीका राजकुमार कोसिमो दे मेडिसी र नेदरल्यान्डसकी राजकुमारी एलिसा क्याटरिना इगर नेपालको सगरमाथा क्षेत्रमा आयोजित फेसन सोमा सहभागी भइन्। | तथ्य : भ्रामक सूचना। इटाली गणतन्त्रात्मक देश भएकोले त्यहाँ कुनै राजकुमार छैनन्। पूर्व राजपरिवारको सदस्य भएको पुष्टि हुने पनि आधिकारिक जानकारी कतै छैन। त्यसैगरी एलिसा नेदरल्यान्डसकी राजकुमारी नभएको त्यहाँको राजपरिवारको आधिकारिक वेबसाइटले देखाउँछ। | सेन्टर फर मिडिया रिसर्च र माइसंसारको संयुक्त प्रयासमा सोसल मिडियामा भाइरल भएका र मिडियामा आएका समाचारहरुको तथ्य जाँच हामी गरिरहेका छौँ। तपाईँलाई शंका लागेका लिङ्क, फोटो वा भिडियो हामीलाई निम्न बमोजिम पठाउन सक्नुहुन्छ-"
https://nepalfactcheck.org/2021/09/changunarayan/,के चाँगुनारायणले विश्वकै उत्कृष्ट १० नगरपालिकाको उपाधि पाएको हो? | कहाँ कस्तो समाचार? | के हो तथ्य ? | तथ्य जाँच,"‘विश्वकै उत्कृष्ट १० मा पर्‍यो चाँगुनारायण नगरपालिका’ शीर्षकमा नेपाली मिडियामा २०७८ असोज ५ गते समाचार आएका छन्। समाचारमा ‘भक्तपुरको चाँगुनारायण नगरपालिका विश्वकै उत्कृष्ट १० नगरपालिकाभित्र पर्दै उपाधि हासिल गरेको’ दावी गरिएको छ। | समाचार अनुसार ‘संयुक्त राज्य अमेरिकाको न्यू योर्क विश्वविद्यालय स्कुल अफ इञ्जिनियरिङअन्तर्गत सञ्चालित द गोभल्याबको ओपन सिटी इन्क्युबेटर कार्यक्रममा’ यो नगरपालिकाले उपाधि हासिल गरेको हो। | यो समाचारबारे तथ्य जाँचका लागि आएको अनुरोध अनुसार हामीले यसबारे खोजेका छौँ। | यो समाचारलाई थुप्रै प्रमुख अनलाइन मिडियाले प्रकाशन गरेका छन्। अनलाइनखबरको समाचारमा लेखिएको छ– अमेरिकाको न्यूयोर्क विश्वविद्यालयले सञ्चालन गरेको द गोभल्याबको ओपन सिटी इन्क्युबेटर कार्यक्रममा भक्तपुरको चाँगुनारायण नगरपालिका विश्वकै उत्कृष्ट १० नगरपालिकाभित्र परेको छ । अन्तर्राष्ट्रिय जगतमा नेपालको तर्फबाट यस प्रकारको उपाधि जित्ने चाँगुनारायण नगरपालिका पहिलो भएको नगरपालिकाका सूचना प्रविधि अधिकृत सिद्धान्त न्यौपानेले जानकारी दिए । | त्यस्तै सेतोपाटीको समाचारमा लेखिएको छ– संयुक्त राज्य अमेरिकाको न्यू योर्क विश्वविद्यालय स्कुल अफ इञ्जिनियरिङअन्तर्गत सञ्चालित द गोभल्याबको ओपन सिटी इन्क्युबेटर कार्यक्रममा भक्तपुरको चाँगुनारायण नगरपालिका विश्वकै उत्कृष्ट १० नगरपालिकाभित्र पर्दै उपाधि हासिल गरेको छ। | दुवै अनलाइनले राष्ट्रिय समाचार समिति (रासस)लाई क्रेडिट दिएका छन्। नेपालखबरले भने आफ्नै बाइलाइनमा यो समाचार राखेको छ। तर समाचार राससकै हुबहु छ। | त्यसैगरी यही समाचार देशसञ्चार, खरिबोट, काठमान्डुप्रेस, डिसीनेपाल, फरकधार का साथै अन्य थुप्रै अनलाइनहरुमा पनि प्रकाशन भएको देखिन्छ। | यसबारे खोज्नका लागि हामीले द गभ ल्याब र ओपन सिटी इन्क्युबेटरबारे गुगलमा सर्च गर्‍यौँ। |  | सो साइटमा यो प्रोग्रामबारे विस्तृत जानकारी राखिएको छ। त्यहाँ राखिएको जानकारी अनुसार विश्वका विभिन्न १० देशका १० वटा सहरहरुलाई ६ महिनासम्म सहयोग गरी उनीहरुको डेटा इन्नोभेसन आइडियाहरुलाई सघाउने कार्यक्रम रहेछ यो। |  | समाचारमा उल्लेख भए अनुसार उत्कृष्ट सहरको उपाधि पाएको नभएर सिटी इन्क्युबेटर कार्यक्रममा आह्वान गरिएको खुला आवेदनमा छनौटमा परेको हो चाँगुनारायण नगरपालिका। | स्टेटस्कूपमा उल्लेख भए अनुसार छनौटमा परेका सहरका अधिकारीलाई प्रविधिविज्ञ, निजी क्षेत्रका कार्यकारीहरु र इन्जिनियरहरुको मेन्टर काउन्सिलबाट ६ महिना सहयोग गरिनेछ उनीहरुको ड्रिम डेटा प्रोजेक्टका लागि। | दावी : भक्तपुरको चाँगुनारायण नगरपालिकाले विश्वकै उत्कृष्ट १० नगरपालिकाभित्र पर्दै उपाधि हासिल गरेको छ। | तथ्य : भ्रामक। चाँगुनारायण नगरपालिकाले विश्वको उत्कृष्ट १० नगरपालिकाको उपाधि हासिल गरेको होइन। डेटा इन्नोभेसन सम्बन्धी द गभ ल्याबको ओपन सिटी इन्क्युबेटर कार्यक्रममा आह्वान गरिएको खुला आवेदन परेका मध्ये छनौट भएका १० सहरमध्ये यो नगरपालिका पनि परेको हो।"
https://nepalfactcheck.org/2021/09/kantipur-news/,के हो पूर्वराजा ज्ञानेन्द्रको नामसहित मूर्तिचोरी सम्बन्धी सामाजिक सञ्जालमा भाइरल समाचारको तथ्य? | कहाँ कस्तो स्क्रिनसट ? | के हो तथ्य ? | तथ्य जाँच,"सामाजिक सञ्जालमा अहिले एउटा समाचारसहितको फेसबुक स्क्रिनसट भाइरल छ, जसमा ‘चोरिएको ६२ वर्षपछि पाटनको उमामहेश्वर मूर्ति अमेरिकाबाट घर फर्कँदै’ शीर्षकको कान्तिपुरको समाचार देखिन्छ। तर सो समाचारसँगै इकान्तिपुरको फेसबुक पेज जस्तो देखिने स्क्रिनसटमा लेखेको देखिन्छ- ‘पुर्व राजा ज्ञानेन्द्र लगायत तात्कालिन राजपरिवारका केहि सदस्यका मिलेमतोमा दशकौ पहिले बेचबिखन गरिएको मुर्ति लोकन्त्रमा फिर्ता ल्याईदै’ । हामीलाई धेरैले यो विषयमा तथ्य जाँचका लागि अनुरोध गरेका छन्। के हो त यसको तथ्य? | धेरै वर्ष कान्तिपुर टेलिभिजनको नेतृत्व गरेका सञ्चारकर्मी भूषण दाहालले सेप्टेम्बर १६ बिहीबार कान्तिपुरका प्रधानसम्पादक सुधीर शर्मालाई मेन्सन गर्दै ट्विट गरेका छन्– ‘यो त अलि अति नै भयो कि? अपुष्टताको पराकाष्ठ…’ |  | उनले कोट ट्विट गरेको ट्विट भने हामीले स्क्रिनसट लिँदासम्म डिलिट भइसकेको थियो। तर त्यसको स्क्रिनसट यस्तो थियो- |  | दिनेश पराजुली नामका ट्विटर प्रयोगकर्ताले सेयर गरेको यो स्क्रिनसटमा ३८ रिट्विट, १७ कमेन्ट र ९३ लाइक देखिन्छ। | सीताराम आचार्यले फेसबुकमा राखेको यही स्क्रिनसटसहितको स्टायटसमा बिहीबार साँझसम्म ७९ कमेन्ट र २४ सेयर देखिन्छ। |  | नेवार राजन नामका अर्का फेसबुक प्रयोगकर्ताले यही स्क्रिनसट राखेर कान्तिपुरप्रति नकारात्मक टिप्पणी लेखेका छन्। यसमा १६ कमेन्ट र १४ सेयर देखिन्छ। |  | फेसबुकमा अरु पनि थुप्रैले यो स्क्रिनसटसहितका टिप्पणी सेयर गरेका छन्। | हामीले फेसबुकमा यो समाचार खोज्दा कान्तिपुरको आधिकारिक भेरिफाइड फेसबुक पेजमा १४ सेप्टेम्बर २०२१ मा मध्याह्न १२ बजेर २१ मिनेटमा अपडेट भएको भेट्टायौँ। |  | यो फेसबुक पोस्ट इडिट गरिएको छैन र यसमा भाइरल भएको स्क्रिनसटमा जस्तो लेखेको देखिन्न। | कान्तिपुरका सम्पादक उमेश चौहानले ‘फोटोसप गरिएका नक्कली स्क्रिनसट सेयर गरेर भ्रमित नबनौँ, नबनाऔँ’ लेख्दै ट्विट गरेका छन्। |  | इकान्तिपुरका सम्पादक दुर्गा खनालले पनि फेक ट्विटको पछि नलाग्न अनुरोध गर्दै ट्विट गरेका छन्। |  | इकान्तिपुरमा प्रकाशित समाचार पूरै पढ्दा त्यसमा कतै पनि भाइरल भएको स्क्रिनसटमा लेखिए जस्तो पूर्व राजा ज्ञानेन्द्र वा उनको परिवारलाई जोडेर केही लेखेको भेटिएन। हेर्नुस् अर्काइभ लिङ्क। | त्यसबाहेक भाइरल भएको स्क्रिनसटमा प्रयोग गरिएको भाषामा पनि प्रशस्त गल्ती छन्, कान्तिपुर जस्तो मिडियाको सोसल मिडियामा यति धेरै गल्ती हुनु असामान्य देखिन्छ। यसले पनि स्क्रिनसट नक्कली भएको भन्न मिल्ने आधार छ। |  | भाइरल भएको स्क्रिनसटमा एक वाक्यमा देखिएका ६ गल्ती। | यसबाहेक सम्बन्धित पेजबाटै पोस्ट भएको स्ट्याटस जस्तो देखिने गरी फेक स्क्रिनसट बनाउन फोटोसप नै गरिरहन जरुरी छैन। सामान्य एचटिएमएल जानेको व्यक्तिले वेब ब्राउजरबाटै सजिलै त्यस्तो नक्कली स्क्रिनसट बनाउन सक्छन्। | हेर्नुस् उदाहरण | दावी : कान्तिपुरले आफ्नो सामाजिक सञ्जालमा पूर्व राजा ज्ञानेन्द्र र पूर्व राजपरिवारलाई मुछेर मूर्तिचोरी सम्बन्धी समाचारको लिङ्कसहित स्टायटस पोस्ट गरेको छ। | तथ्य जाँच : मिथ्या सूचना। कान्तिपुरको फेसबुक वा ट्विटरमा यस्तो स्टायटस पोस्ट भएको कुनै प्रमाण छैन। लिङ्कमा रहेको समाचारमा पनि त्यसबारे केही उल्लेख छैन।  भाइरल भएको स्क्रिनसटमा प्रयोग गरिएको अशुद्ध भाषा र रातो लगाएको बाहेक उही देखिने एउटै स्क्रिनसट मात्र फैलिएको देखिन्छ। यस्तो स्क्रिनसट सहजै बनाउन सकिने हुँदा यो स्क्रिनसट मिथ्या भन्न सकिन्छ। | सेन्टर फर मिडिया रिसर्च र माइसंसारको संयुक्त प्रयासमा सोसल मिडियामा भाइरल भएका र मिडियामा आएका समाचारहरुको तथ्य जाँच हामी गरिरहेका छौँ। तपाईँलाई शंका लागेका लिङ्क, फोटो वा भिडियो हामीलाई निम्न बमोजिम पठाउन सक्नुहुन्छ-"
https://nepalfactcheck.org/2021/09/1664/,फेसबुकमा भाइरल भएको पोखरामा विमान दुर्घटनाको ‘समाचार’ र फोटोको तथ्य यस्तो छ | कहाँ कस्तो पोस्ट? | तथ्य के हो? | तथ्य जाँच,"क्षतविक्षत अवस्थामा एक विमानसहितको फोटो र पोखरामा दुर्घटना भएको लेखिएको पोस्ट अहिले सोसल मिडियामा भाइरल भइरहेको छ। फोटोमा सानो विमान दुर्घटनाग्रस्त अवस्थामा देखिन्छ भने शीर्षकले पोखरामा दुर्घटना भएको दावी गर्छ। यो पोस्टको तथ्य जाँच हामीले गरेका छौँ। |  |  | ‘मन छुने लाइनहरु’ नामको फेसबुक ग्रुपमा पोस्ट भएको ताजानयाँखबर डट कमको यो लिङ्कमा आइतबार रातिसम्म ६१० कमेन्ट, २९ सेयर र झण्डै दुई हजार रियाक्सन छन्। यसको शीर्षक राखिएको छ- ‘काठमाडौंबाट जनकपुरतर्फ उडेको विमान पोखरा पुगेर दुर्घटना हुँदा ११७ जनाको मृत्यु !’ हेर्नुस् अर्काइभ लिङ्क। | यही फोटो, यही शीर्षक र यही व्यहोरा कपिपेस्ट गरी फेसबुकका विभिन्न ग्रुप र विभिन्न नामका वेबसाइटले यो ‘समाचार’ फैलाएका छन्। |  | फूलैफूलको मौसम तिमीलाई नामको अर्को फेसबुक पेजमा पोस्ट गरिएको न्युज५५८मिडिया डट कमको यो समाचारको लिङ्कमा ८६ कमेन्ट र २ सेयर छन् भने ४४० रियाक्सन छन्। हेर्नुस् अर्काइभ लिङ्क |  | रवि लामिछाने फ्यान्स, भ्रष्टाचारविरुद्ध हाम्रो अभियान शीर्षकको अर्को फेसबुक ग्रुपमा सेयर भएको मेट्रोनेपालटिभी नामको वेबसाइटको लिङ्कमा पनि यही फोटो र यही व्यहोराको शीर्षक र समाचार पोस्ट गरिएको छ। यसमा आइतबार राति अबेरसम्म ३९ रियाक्सन, ९ कमेन्ट र २ सेयर देखिन्छ। हेर्नुस् अर्काइभ लिङ्क |  | त्यस्तै लाहुरे गोर्खाली नामको अर्को फेसबुक ग्रुपमा काभ्रेअनलाइनपत्रिकाको यही व्यहोराको फोटोसहितको समाचार पोस्ट गरिएको छ। यसमा सोमबार बिहानसम्म ५७६ रियाक्सन, १३२ कमेन्ट र ९ सेयर छन्। अर्काइभ लिङ्क। | फेसबुकमा अरु पनि थुप्रै पेज र ग्रुपमा यो समाचार भाइरल भएको देखिन्छ। | तर समाचारमा भने कुनै जानकारी छैन। शीर्षकलाई नै तीन पटक कपिपेस्ट गर्दै अन्तिममा ‘मनमा अलिकति पनि दयाभए #RIP लेख्नुहोला’ निर्देशन दिइएको छ। | गुगलमा रिभर्स इमेज सर्च गर्दा यही फोटो हामीले अस्ट्रेलियाको क्यानबेराटाइम्समा भेट्यौँ। अप्रिल १४, २०१९ मा प्रकाशित यो समाचारमा प्रयोग भएकै फोटो अहिले भाइरल भएको पोस्टमा देखिएको फोटो हो। |  |  | भाइरल पोस्टमा दावी गरिएको जस्तो यो विमान काठमाडौंबाट जनकपुरतर्फ उडेर पोखरामा दुर्घटना भएको होइन। दुई वर्षअघि २०१९ अप्रिल १४ का दिन समिट एयरको 9N-AMH कल साइन भएको उक्त विमान लुक्लाबाट रामेछाप उड्ने क्रममा पार्क गरेर राखिएको मनाङ एयरको AS 350B3e (9N-ALC) हेलिकप्टरसँग ठोक्किँदा दुर्घटना भएको दि हिमालयन टाइम्सको समाचारमा उल्लेख छ। | यो दुर्घटनामा तीन जनाको ज्यान गएको थियो। | एभिएसन सेफ्टी नेटवर्कको वेबसाइटमा पनि नेपाल सरकारले यो दुर्घटनाको छानबिन गर्न गठन गरेको टोलीको रिपोर्ट समेत राखिएको छ। | दावी : फेसबुकका विभिन्न ग्रुपहरुमा पोस्ट गरिएको अनलाइन समाचारका अनुसार काठमाडौंबाट जनकपुरतर्फ उडेको विमान पोखरामा दुर्घटना हुँदा ११७ जनाको मृत्यु भएको। | तथ्य जाँच : मिथ्या सूचना । 9N-AMH कलसाइन भएको समिट एयरको उक्त विमान सन् २०१९ अप्रिल १४ अर्थात वैशाख १, २०७६ का दिन लुक्लामा टेकअफका क्रममा दुर्घटना भएको हो।"
https://nepalfactcheck.org/2021/08/messi-viral-photo/,"मेसीको स्वागतमा भनिएको भाइरल फोटो पेरिसको हैन, अमेरिकाको | फोटो कहाँको ?","सोसल मिडियामा अहिले एउटा फोटो भाइरल भएको छ। फोटोमा ठूलो भिड देखिन्छ। फोटोसँगै अङ्ग्रेजीमा लेखिएको छ- ‘This isn’t political rally or a concert but a crowd to welcome Leo Messi in Paris! THIS MAN IS BIGGER THAN ANY SPORT!’ | फुटबल स्टार मेस्सीलाई पेरिसमा स्वागत गर्न यो भिड आएको ती भाइरल पोस्टहरुमा दावी छ। | यी दावीको हामीले तथ्य जाँच गरेका छौँ। | फुटबल इज माइ ड्रग, बार्सिलोना इज माइ डिलर नामको फेसबुक पेजमा १० अगस्तमा अपलोड गरिएको यो फोटोसहितको पोस्टमा ८ हजारभन्दा बढी रियाक्सन, ५ सयभन्दा बढी कमेन्ट र झण्डै २ हजार सेयर छन्। |  | त्यसैगरी लियो मेस्सी फ्यान नेपाल नामको अर्को फेसबुक पेजले पनि यही व्यहोरा राखेर यही फोटो पोस्ट गरेको छ। यसमा पनि झण्डै २ सय सेयर, झण्डै ७ सय रियाक्सन र २३ कमेन्ट छन्। |  | एफसी बार्सिलोना फ्यान अफ नेपाल नामको अर्को फेसबुक पेजले यही पोस्टलाई सेयर गरेको छ। यसमा पनि ३१ कमेन्ट, ४४ सेयर देखिन्छ भने एक हजारभन्दा बढी रियाक्सन छ। | यो फोटोलाई गुगलमा रिभर्स इमेज सर्च गरी खोज्दा हामी यो ट्विटमा पुग्यौँ- |  | यो फोटो कोलिन हिन्कलले जुलाई ३१, २०२१ मा ट्विट गरेका छन्। फोटोमा उनले lollapalooza लेखेका छन्। | त्यसैगरी यो फोटोसहित यो फोटोको बारेमा बिजनेस इन्साइडरले पनि अगस्त ३, २०२१ मा समाचार राखेको छ। | यसमा फोटो खिच्नेसित अन्तर्वार्ता पनि छ। | अन्तर्वार्तामा कोलिन हिन्कलले बताए अनुसार अमेरिकाको शिकागोमा भएको लोल्लापालोजा म्युजिक फेस्टिभलमा खिचिएको फोटो थियो यो। | यही सामग्री याहून्युज र न्युजब्रेकमा पनि देखिन्छ। | दावी : यो फोटो मेस्सीको स्वागतमा पेरिसमा उर्लिएको जनसागरको हो। | तथ्य : मिथ्या सूचना । यो फोटो अमेरिकाको शिकागोमा भएको लोल्लापालोजा म्युजिक फेस्टिभलको हो। | सेन्टर फर मिडिया रिसर्च र माइसंसारको संयुक्त प्रयासमा सोसल मिडियामा भाइरल भएका र मिडियामा आएका समाचारहरुको तथ्य जाँच हामी गरिरहेका छौँ। तपाईँलाई शंका लागेका लिङ्क, फोटो वा भिडियो हामीलाई निम्न बमोजिम पठाउन सक्नुहुन्छ-"
https://nepalfactcheck.org/2021/08/monkey-viral-photo/,के बालिकाले बाँदरको बच्चा बोकेको भाइरल फोटो नेपालकै हो? | कहाँ कस्तो पोस्ट? | भएको के थियो? | तथ्य जाँच | तथ्य जाँच,"सामाजिक सञ्जालमा मंगलबार रातिदेखि एउटा फोटो भाइरल भएको छ। फोटोमा रातो लुगा लगाएकी एक बालिकाले बाँदरको सानो बच्चालाई बोकिरहेको देख्न सकिन्छ। फोटोसँगै मकै खाना आएको बाँदरको माउलाई मारेपछि सानो बच्चाले आमालाई नछाडेपछि आफै पाल्छु भनेर फोटोमा देखिएकी बहिनीले बोकेर आएको मार्मिक बयान गरिएको छ। | विभिन्न फेसबुक पेजहरुले पनि यो फोटोसहितको पोस्टलाई साभार गरेका छन्। के यो फोटो नेपालकै हो ? हामीले तथ्य जाँच गरेका छौँ। | अभी लामिछाने (दीपक) नाम रहेको फेसबुक अकाउन्टबाट यो फोटो २४ अगस्त २०२१ मा राति ७ बजेर ३५ मिनेटमा पोस्ट भएको छ। यो पोस्ट शुक्रबार मध्याह्नसम्म ४९४ पटक सेयर भइसकेको छ भने १७ सय वटा रियाक्सन र १२९ कमेन्ट छन्। | फेसबुकमा यही पोस्टमा रहेको ‘एक जना बुनेले बादरको बच्चा बोकेको’ कीवर्डसहित सर्च गर्दा यही फोटोसहितका पोस्टहरु थुप्रै फेसबुक पेज र ग्रुपहरुले राखेको भेटियो। | हामीले यो फोटो सबैभन्दा पहिला फेसबुकमा पोस्ट गर्ने अभी लामिछानेसित सम्पर्क गर्‍यौँ। उनले दिएको जानकारी यस्तो छ- | ‘म उदयपुरको कटारीबाट मंगलबार (२४ अगस्त) गाडीमा काठमाडौँ फर्कँदै गर्दा सँगै यात्रा गर्ने ९ वर्षकी एक जना बहिनीसँग सानो बाँदर पनि थियो।  त्यो बहिनीलाई र उसको आमाबुबालाई पनि सोधेँ। मकै खान आएको भनेर बाँदरलाई मार्दा यो सानो बाँदरको माउ पनि मारिएछ। बाँदरले मरिसकेको माउलाई छाड्दै नछाडेपछि त्यो बहिनीलाई माया लागेछ। त्यसपछि उसले म आफै लगेर पाल्छु भनेर लिएर आएको रहेछ। बाँदर पनि अरुसँग नमान्ने, त्यही बहिनीसँगै टाँस्सिएर बसिरहने रहेछ। उनीहरुले बाँदरलाई खुवाउने भनेर केराको घारी पनि बोकेर आएका थिए। उनीहरु सिनामंगल झरेका थिए।’ | हामीले गुगल र यान्डेक्सबाट रिभर्स इमेज सर्च गरी यो फोटो खोज्दा पुरानो मितिको कतै भेटिएन। लामिछानेलाई हामीले ओरिजिनल फोटो पठाउन भन्यौँ। उनले फोटोसहित एउटा भिडियो पनि पठाए। | यो भिडियोको प्रोपर्टीजमा गएर हेर्दा यो खिचेको मिति २४ अगस्त बिहान १० बजेर ३८ मिनेटमा देखियो। |  | त्यसैगरी उनले पठाएका दुई वटा फोटोलाई जेफ्रीज इमेज मेटाडेटा भ्युअरमा लगेर हेर्दा दुवै फोटो ओप्पो ए ९३ मोडलको मोबाइलबाट खिचेको देखियो। | एउटा फोटो अगस्त २४ का दिन १० बजेर ३८ मिनेट २२ सेकेन्डमा र अर्को फोटो सोही दिन १० बजेर ३८ मिनेट १५ सेकेन्डमा खिचेको देखियो। |  | दावी : सामाजिक सञ्जालमा भाइरल भएको यो फोटो नेपालको हो। | तथ्य जाँच : सही सूचना । फोटो अभी लामिछानेले पोस्ट गरेको मितिभन्दा पहिला अपलोड भएको देखिन्न। उनीसित ओरिजिनल फोटो र भिडियो पनि रहेको र तथ्य जाँचका लागि उनले पठाएका फोटोको मेटाडेटा हेर्दा पोस्ट भएकै दिन अगस्त २४ मा ओप्पो ए ९३ मोबाइलबाट बिहान १० बजेर ३८ मिनेटमा खिचेको देखिन्छ। यद्यपि फोटोमा जिपिएस डेटा भने रहेको छैन। उनले दिएका जानकारीहरुको स्वतन्त्र पुष्टि गर्न नसकिए पनि हामीसँग उपलब्ध प्रमाणहरुको आधारमा यो फोटो उनले नै खिचेको भन्न सकिन्छ।"
https://nepalfactcheck.org/2021/08/1648/,के हो माधवकुमार नेपाल रुँदै गरेको भाइरल फोटोको वास्तविकता? | कहाँ कस्तो समाचार? | के हो वास्तविकता? | रोएको फोटो कहाँ बाट आयो ? | तथ्य जाँच,"नेकपा एमालेबाट अलग्गिएर बनेको नेकपा (एकीकृत समाजवादी) का अध्यक्ष माधवकुमार नेपाल रोएको फोटो र समाचार अहिले सामाजिक सञ्जालमा भाइरल छ। पूर्व प्रधानमन्त्री नेपालले ‘आफूलाई दोस्रो तहका नेताहरूले धोका दिएको भन्दै’ सार्वजनिक कार्यक्रम रोएको दावी गरिएको सो समाचारमा उनी रोएको जस्तो देखिने फोटो पनि राखिएको छ। | गएको शनिबार (२८ अगस्त २०२१) पेशागत महासंघले ललितपुरमा एउटा कार्यक्रम आयोजना गरेको थियो। यही कार्यक्रमको समाचारमा उनको यो रुँदै गरेको फोटो राखिएको हो। |  | ब्रेकएनलिङ्कसको नेपाली संस्करणमा यो समाचार ‘माधव नेपालले रुँदै भने: ‘पछिबाट धकेल्ने साथीहरूले आँखै अघि छाेडे’ शीर्षकमा राखिएको छ। | यो समाचारमा अध्यक्ष नेपाल रोएको जस्तो देखिने तीन वटा फोटो एकै फ्रेममा जोडेर ब्रेकएनलिङ्कसको लोगोसहित राखिएको छ। पहिलो फोटोमा नेपालले माइकमा बोल्दै गर्दा एक हात टेबलबाट थोरै माथि उठाएका छन्। उनी झुकेको देखिन्छ। साथै उनले मुख बिगारेर रोएको जस्तै देखिन्छ। दोस्रो फोटोमा हातले नाक पुछेको जस्तो देखिन्छ। तेस्रो फोटोले पनि अघिल्ला दुई फोटोको जस्तै आफूले रोएको अरूले नदेखुन् भनेर शिर निहुराएर हातले अनुहार छोपेको जस्तो देखिन्छ। | समाचारमा लेखिएको छ- | अन्तिम अवस्थामा आएर आफ्नो साथ छाडेका नेताहरूलाई व्यंग गर्दै उनले भने, ‘मलाई धकेलेर अगाडि बढ भन्नेहरू नै पछाडि हेर्छु त कोही छैनन्।’ | उनले पहिलाेपल्ट सार्वजनिक कार्यक्रममै अनुहार मलिन (रूदै) बनाएर भावुक हुँदै नेपालले भने, ‘दोस्रो पुस्तालाई नेतृत्व हस्तान्तरण गर्न म खुशी-खुशी तयार छु। आउनुहोस्, अध्यक्ष बन्नुहोस्। बलियो नेतृत्व गरेर पार्टीलाई उचाइमा लग्नुहोस्। मैले पदको लागि विद्रोह गरेको होइन्, वैचारिक सत्यको लागि विद्रोह गरेको हुँ।’ | ब्रेकएनलिङ्कसमा प्रकाशित यही फोटोलाई सामाजिक सञ्जालमा धेरैले पार्टी फुटाएकोमा नेता माधवकुमार नेपालले पछुतो मानेको अर्थमा प्रयोग गरेका छन्। अरु केही अनलाइनहरुले पनि यही फोटो र समाचार साभार गरेका छन्। |  | एमाले बौद्धिक केन्द्र नामको फेसबुक ग्रुपमा यो फोटोसहितको समाचारमा ४७ कमेन्ट र ३२ सेयर छन्। |  | टुडेखबरको फेसबुक पेजमा यही फोटोसहितको समाचारमा ३२२ रियाक्सन, ९० कमेन्ट र ४१ सेयर छन्। |  | खुलाकुराले पनि यही फोटो र समाचार साभार गरेको छ। | शनिबार नेता नेपाल पेशागत महासंघले ललितपुरमा आयोजना गरेको कार्यक्रममा उपस्थित थिए। समाचारमा भनिएजस्तै उनले आफूलाई दोस्रो तहका नेताले धोका दिएको बताएको विषय अनलाइनखबरले पनि लेखेको छ। अनलाइनखबरको समाचार शीर्षक छ-मलाई अगाडि घचेटे, पछाडि हेर्छु त कोही छैन | यो बारे समाचार इकान्तिपुर, नयाँ पत्रिका र सेतोपाटीमा पनि छ। तर कुनै पनि समाचारमा माधव नेपाल रोएको उल्लेख छैन। | कार्यक्रममा माधव नेपालले सम्बोधन गरेको भिडियो यो युट्युब च्यानलमा हेर्न सकिन्छ जहाँ उनले ‘मलाई घचेटेर अघि बढ भन्ने, पछाडि फर्केर हेर्छु त कोही छैन’ भनेको पनि हेर्न सकिन्छ। भिडियोमा उनी रोएको देखिन्न। | माधवकुमार नेपाल रोएको फोटो भने दुई वर्ष पुरानो हो। त्यतिबेला एमाले नेता योगेश भट्टराई संस्कृति, पर्यटन तथा नागरिक उड्डयनमन्त्री मन्त्री भएका थिए । उनी मन्त्री भएपछि पहिलो पटक संसदको अन्तर्राष्ट्रिय सम्बन्ध समितिको बैठक नेता नेपाल रोएका थिए। | २०७६ साउन १९ गते प्रकाशित रातोपाटीको समाचार | २०७६ साउन १९ गते बिहान सिंहदरबारमा बसेको उक्त बैठकमा सांसदहरूले मन्त्री भट्टराईलाई बधाई दिएका थिए। बधाई पाएपछि बोल्ने क्रममा भट्टराई भावुक बनेका थिए। उनको गला अवरुद्ध भएको थियो। भट्टराईको कुरा सुनिरहेका नेता नेपालले पनि मन थाम्न सकेका थिएनन्। उनी पनि भक्कानिएका थिए। सोही समयमा खिचिएको भिडियोको स्क्रिनसट नै अहिलेको समाचारमा राखिएको हो। | हेर्नुस् रातोपाटीले राखेको भिडियो | अनलाइनखबरले पनि त्यतिबेलाको भिडियो राखेको छ- | दुई वर्ष पुरानो भिडियोको स्क्रिनसट। | दावी :  ब्रेकएन्डलिङ्कससहित अन्य अनलाइन र सामाजिक सञ्जालमा राखिएको दोस्रो पुस्ताका नेताहरुले धोका दिएको कुरा गर्दै माधव नेपालले रोएको खबर र रोएको फोटो। | तथ्य जाँच : भ्रामक। माधव नेपाल रोएको समाचार सो कार्यक्रमको भिडियोमा देखिएन। सो समाचारमा राखिएको फोटो भने सोही कार्यक्रमको नभएर दुई वर्ष अगाडि २०७६ साउन १९ गते संसदको अन्तर्राष्ट्रिय सम्बन्ध समितिको बैठकको हो। |  | सेन्टर फर मिडिया रिसर्च र माइसंसारको संयुक्त प्रयासमा सोसल मिडियामा भाइरल भएका र मिडियामा आएका समाचारहरुको तथ्य जाँच हामी गरिरहेका छौँ। तपाईँलाई शंका लागेका लिङ्क, फोटो वा भिडियो हामीलाई निम्न बमोजिम पठाउन सक्नुहुन्छ-"
https://nepalfactcheck.org/2021/07/banner-fact-checked/,प्रम देउवा सहभागी खोप कार्यक्रममा ब्यानर असार ४ को थियो कि साउन ४ को? | कुन ब्यानर सही हो ? | अनलाइनखबरको फोटो सही कि मन्त्रालयको ? | तथ्य जाँच," | प्रधानमन्त्री शेरबहादुर देउवाले २०७८ साउन ४ गते अमेरिकी सरकारबाट अनुदानमा प्राप्त जान्सेन नामको जोन्सन एन्ड जोन्सन कम्पनीको खोप अभियानको शुभारम्भ गरे। प्रधानमन्त्री देउवा र अमेरिकी राजदूत र्‍यान्डी बेरी पनि मञ्चमा देखिएको यही कार्यक्रमको एउटा फोटो सामाजिक सञ्जालमा भाइरल भयो। फोटोमा अतिथिहरु पछाडि राखिएको ब्यानरमा एक महिना अगाडिको मिति (असार ४) लेखेको देखिन्थ्यो। तर सोही दिन स्वास्थ्य मन्त्रालयले जारी गरेको प्रेस विज्ञप्तिमा भने सोही कार्यक्रमको ब्यानरमा ‘श्रावण ४’ लेखिएको छ। सामाजिक सञ्जालमा भाइरल भएका फोटो सही हुन् कि मन्त्रालयले जारी गरेको प्रेस विज्ञप्तिमा रहेको फोटो ? हामीले तथ्य जाँच गरेका छौँ। |  |  | प्रदीप भट्टराईले सोही दिन दिउँसो गरेको यो ट्विट दुई दिनमा ६२ रिट्वट र २८ कोट ट्विट अनि ५ सयभन्दा बढी लाइक देखिन्छ।  फेसबुकमा पनि यो फोटो थुप्रैले राखेका छन्। | सामाजिक सञ्जालमा भाइरल भएको यो फोटोको पछाडि ब्यानरमा ‘सम्माननीय प्रधानमन्त्री शेरबहादुर देउवाद्वारा हुने कोभिड १९ विरुद्धको Janssen खोपको शुभारम्भ समारोह, मिति २०७८ असार ४ गते लेखिएको छ। फोटोको दायाँ छेउमा मुनितिर कपिराइटको चिह्नसहित अनलाइनखबर डट कम लेखिएको छ। | तर सोही दिन स्वास्थ्य मन्त्रालयले जारी गरेको प्रेस विज्ञप्तिमा सोही कार्यक्रमको दुई वटा फोटो राखिएको छ। मन्त्रालयको आधिकारिक फेसबुक पेजमा राति ९ बजेर १८ मिनेटमा सो विज्ञप्ति पोस्ट गरिएको छ। |  | मन्त्रालयद्वारा जारी विज्ञप्तिमा रहेको फोटोमा ब्यानरमा ‘श्रावण ४’ लेखेको देखिन्छ- |  | एउटै कार्यक्रमका दुई मिति राखिएका ब्यानर देखिएका छन्। कुन सही हो त ? | सबैभन्दा पहिला हामीले भाइरल भएको फोटोको मूलस्रोत खोज्यौँ। अनलाइनखबरमा ‘कोरोनाविरुद्धको अमेरिकी खोप लगाउन शुरु, प्रधानमन्त्रीबाट उदघाटन’  शीर्षकमा ‘२०७८ साउन ४ गते १०:४९ मा प्रकाशित’ टाइमस्ट्याम्प रहेको समाचारमा आज साउन ६ गते बुधबार हामीले हेर्दा ८ वटा फोटो देख्यौँ। तर सामाजिक सञ्जालमा भाइरल भएको ब्यानरमा ‘असार ४’ लेखिएको फोटो भने त्यसमा देखिएन। | हेर्नुस् यहाँ क्लिक गरी अनलाइनखबरको समाचार | तर इन्टरनेट अर्काइभको वेब्याक मेसिनमा गएर हेर्दा भने अनलाइनखबरले सोही लिङ्कको सोही शीर्षकको समाचारमा पहिलो फोटो ब्यानरमा ‘असार ४’ लेखिएको र सामाजिक सञ्जालमा भाइरल भएकै फोटो राखेको देखियो। | हेर्नुस् वेब्याक मेसिनले १९ जुलाई ५:१६:५९ जिएमटीमा अर्काइभ गरेको अनलाइनखबरको लिङ्क | समाचारबाट सो फोटो हटाइए पनि अनलाइनखबरको सर्भरमा भने यो फोटो कायमै देखिन्छ। हेर्नुस् लिङ्क

बुधबार दिउँसो १ बजे गरिएको अर्काइभ लिङ्क | यसबाट सामाजिक सञ्जालमा भाइरल भएको फोटो अनलाइनखबरमै प्रकाशित भएको र त्यसमा छेडखानी नगरिएको प्रष्ट हुन्छ। | ‘असार ४’ लेखिएको ब्यानर अनलाइनखबरले सुरुमा राखेर, पछि हटाएको छ भने स्वास्थ्य मन्त्रालयले ‘श्रावण ४’ लेखेको देखिने ब्यानरसहितको फोटो विज्ञप्तिमा राखेको छ। | कुन सही हो र कुन बिगारिएको हो ? | यसको निर्क्यौल गर्न हामीले सोही कार्यक्रमको अरु मिडियामा आएका फोटोहरु खोज्यौँ। |  | इकागजमा प्रकाशित यो समाचारका  तीन वटा फोटोमा ब्यानरमा असार ४ गते लेखेको प्रष्ट देखिन्छ। | लोकान्तरले सोही दिन (जुलाई १९ मा) मा युट्युबमा अपलोड गरेको भिडियोमा प्रम शेरबहादुर देउवाले बोल्दै गर्दा पृष्ठभूमिमा ब्यानरमा असार ४ गते नै देखिन्छ। |  | हेर्नुस् भिडियो | नेपाललाइभले सोही दिन युट्युबमा अपलोड गरेको भिडियोमा पनि ब्यानरमा असार ४ गते नै लेखेको देखिन्छ। |  | हेर्नुस् भिडियो | त्यसैगरी कान्तिपुर टेलिभिजनमा साउन ४ गतेको समाचारमा पनि ब्यानरमा पूरै अक्षर नदेखिए पनि साउन नभई असार नै लेखेको स्पष्ट हुन्छ। |  | हेर्नुस् भिडियो | अपडेट : गोकर्णेश्वर नगरपालिकाका प्रमुख प्रशासकीय अधिकृत रामप्रसाद आचार्यले भूल सुधार विषय राखी जारी गरेको सूचनामा ब्यानरमा  श्रावण ४ हुनुपर्नेमा भूलवश अन्यथा भएको उल्लेख छ। |  |  | दावी : प्रधानमन्त्री शेरबहादुर देउवा सहभागी काठमाडौँको जोरपाटीस्थित नेपाल अर्थोपेडिक अस्पतालमा भएको कोभिड १९ विरुद्धको Janssen खोपको शुभारम्भ समारोहको ब्यानरमा असार ४ गते लेखिएको थियो। कार्यक्रम साउन ४ गते भएको थियो। | तथ्य जाँच : सही। सामाजिक सञ्जालमा भाइरल भएको अनलाइनखबरको लोगो भएको फोटो अनलाइनखबरमै प्रकाशित भएको वेब्याक मेसिनबाट देखिन्छ (हाल सो समाचारमा त्यो फोटो हटाइएको छ) त्यसैगरी सोही कार्यक्रममा भिन्न भिन्न मिडिया‍मा आएका फोटो र भिडियोहरुबाट पनि ब्यानरमा असार ४ गते नै लेखेको स्पष्ट देखिन्छ। तसर्थ स्वास्थ्य मन्त्रालयले आफ्नो प्रेस विज्ञप्तिमा राखेको फोटोमा डिजिटल रुपमा चलाखी गरेर ‘असार’ हटाई ‘श्रावण’ बनाएको देखिन्छ। | स्वास्थ्य मन्त्रालयको साउन ४ गतेको सिचुएसन रिपोर्टमा रहेको फोटोमा यस्तो सम्पादन गरिएको झन् प्रष्ट देखिन्छ (अक्षरको रङ्ग गाढा छ)- |  |  | सेन्टर फर मिडिया रिसर्च र माइसंसारको संयुक्त प्रयासमा सोसल मिडियामा भाइरल भएका र मिडियामा आएका समाचारहरुको तथ्य जाँच हामी गरिरहेका छौँ। तपाईँलाई शंका लागेका लिङ्क, फोटो वा भिडियो हामीलाई निम्न बमोजिम पठाउन सक्नुहुन्छ-"
https://nepalfactcheck.org/2021/07/bijay-shahi-fake-news/,सामाजिक सञ्जालमा फैलिएको विजय शाहीको मृत्युको खबर गलत | के हो तथ्य ? | तथ्य जाँच,"मंगलबार सामाजिक सञ्जालमा विजय शाहीको मृत्यु भएको दावी गर्दै फोटोसहितको पोस्ट भाइरल भएको छ। आफूसित अद्‍भूत स्मरण शक्ति रहेको दावी गरेर मिडियामा छाएका उनी केही समयअघि अमेरिकी नागरिक नेल्सन डेलिसले बनाएको भिडियोबाट चर्चामा थिए। के साँच्चै सामाजिक सञ्जालमा दावी गरिए जस्तै शाहीको मृत्यु भएको हो त?  हामीले तथ्य जाँच गरेका छौँ। | विजय शाहीको निधन भएको भन्दै हार्दिक श्रद्धाञ्जलिसमेत लेखिएको पोस्ट उनका शिक्षक दीपकबहादुर शाहीले पहिलो पटक फेसबुकमा राखेका थिए। फोटोमा विजय शाही जस्तो देखिने व्यक्ति नाकमा कपास कोचेको अवस्थामा देखिन्थ्यो।  उनले यो पोस्ट केही समयपछि हटाए। तर अरु थुप्रैले यही फोटो सहित सामाजिक सञ्जालमा मृत्युको बारेमा लेखे। |  | एनईबी रिजल्ट नामको फेसबुक पेजमा देखिएको पोस्ट। |  | कर्णाली न्युज टिभी नामको फेसबुक पेजमा राखिएको पोस्ट। |  | आफूलाई फेसबुकमा पत्रकारका रुपमा चिनाएका अभिनन्दन बस्नेतले पनि ‘हार्दिक श्रद्धाञ्जलि मित्र’ भन्दै विजय शाहीका फोटोहरु राख्दै उनको मृत्यु भएको बारेमा लेखे। तर पछि उनले पनि यो पोस्ट डिलिट गरेका छन्। र, अर्को पोस्टमा ‘गलत जस्तो लाग्यो’ लेख्दै गलत प्रचार गर्नेलाई कारबाहीको माग गरेका छन्। |  | सामाजिक सञ्जालमा दीपकबहादुर शाहीले नै फेसबुक मेसेन्जरमा पठाएको जस्तो देखिने एउटा च्याट स्क्रिनसट पनि भेटिएको छ जसमा उनले विजयको मृत्यु भएको भन्दै  विभिन्न कोणका चार वटा फोटो राखेको देखिएको छ। |  |  | त्यसैगरी फेसबुकमा विमला विकिरण नाममा पनि विजय शाहीको आत्मा टाढा गएको, शरीर सकुशल रहेको, भोलि बिहान दोस्रो जन्म हुने, प्रहरीले मुचुल्का गरिरहेको दावीसहितको पोस्ट गरिएको थियो। पछि त्यो पोस्टलाई एडिट गरी ‘उसैले जे जे भन्यो त्यही लेखेको हो। यो बनाएर लेखिएको होइन’ लेखिएको थियो। |  | तर केही समयपछि यो पोस्ट पनि डिलिट गर्दै अर्कै स्टाटस लेखेकी छिन्- |  | सामाजिक सञ्जालमा उनको मृत्युको खबर फैलिएको केही समयपछि  नै अनलाइन मिडियाले यसबारे प्रहरीलाई उद‍्‍धृत गर्दै समाचार दिएका छन्। अनलाइनखबरले कालिकोटका प्रहरी प्रमुख डीएसपी चक्रबहादुर शाहलाई उद्‍धृत गर्दै विजय शाही महावै गाउँपालिकास्थित घरमै आराम गरिरहेको उल्लेख गरेको छ। शाही निकट व्यक्तिहरुले नै मृत्यु भएको भन्दै सामग्री पोष्ट गर्नुको कारणबारे पनि प्रहरीले खोजी थालेको अनलाइनखबर लेख्छ। | मृत्युको हल्ला फिँजाइएका विजय शाही घरमै भेटिए शीर्षकमा नेपालप्रेसमा प्रकाशित समाचारमा पनि डिएसपी शाहलाई उद्‍धृत गर्दै मृत्युको हल्ला झुटो भएको उल्लेख छ। सामान्य विरामी भएर अस्पताल गएका शाही आफ्नो महावै गाउँपालिका वडा नं. ५ स्थित घरमा आइसकेकाे जानकारी दिँदै शाहले भनेका छन्, ‘मैले विजय शाहीको गाउँमा प्रहरीलाई बुझ्न पठाएको थिएँ । उनीहरुले शाहीलाई घरमै भेटेको बताएका छन् । मृत्युको हल्ला झूटो रहेछ।’ | त्यसैगरी रातोपाटीमा पनि डिएसपी शाहलाई उद्‍धृत गर्दै विजय शाहीले आफू बिरामी भएको हुनाले आराम गरिरहेको बताएको उल्लेख गरेको समाचार प्रकाशित गरेको छ। | दावी : विजय शाहीको मृत्यु भयो। | तथ्य :  मिथ्या जानकारी। प्रमुख अनलाइन मिडियाहरुमा आएको कालिकोटका प्रहरी प्रमुख डिएसपी शाहको भनाई र सुरुमा यो खबर फेसबुकमा राख्नेहरुले नै पछि हटाएका कारण उनको मृत्युको खबर मिथ्या रहेको देखिन्छ। | सेन्टर फर मिडिया रिसर्च र माइसंसारको संयुक्त प्रयासमा सोसल मिडियामा भाइरल भएका र मिडियामा आएका समाचारहरुको तथ्य जाँच हामी गरिरहेका छौँ। तपाईँलाई शंका लागेका लिङ्क, फोटो वा भिडियो हामीलाई निम्न बमोजिम पठाउन सक्नुहुन्छ-"
https://nepalfactcheck.org/2021/07/pfizer-vaccine/,"के नेपालले ६० लाख फाइजर खोप किन्ने सम्झौता गरिसकेको हो? |  | समाचारमा के छ ? | खोप खरिद गर्न हैन, खोप खरिद गर्नुअघिका सम्झौता भएका हुन् : सचिव | फाइजर के भन्छ ? | तथ्य जाँच","कान्तिपुर राष्ट्रिय दैनिकले १२ साउन २०७८ मंगलबारको अङ्कमा ‘किशोरकिशोरीका लागि ६० लाख फाइजर खोप किन्ने सम्झौता’ शीर्षकमा चार कोलमको समाचार पहिलो पृष्ठमा छापेको छ। समाचारमा ‘सरकारले १२ देखि १८ वर्ष उमेर समूहका करिब ५० लाख जनसंख्यालाई लक्षित गर्दै ६० लाख खोप खरिद गर्न लागेको र अमेरिकाको फाइजर एन्ड बायोटेक (वास्तविक नाम फाइजर-बायोएनटेक) कम्पनीले उत्पादन गरेको खोप खरिद गर्न सम्झौतासमेत भएको छ’ लेखिएको छ। | के साँच्चै नेपालले फाइजरको खोप किन्ने सम्झौता नै गरिसकेको हो? हामीले यो विषयमा तथ्य जाँच गरेका छौँ। | किशोरकिशोरी (१२ देखि १८ वर्ष उमेर समूह) का लागि एक करोड डोज खोप आवश्यक भएकोमा ६० लाख खोप खरिद गर्न फाइजर बायोएनटेक कम्पनीसँग सम्झौता भएको र नपुग ४० लाख डोज भने कोभ्याक्स सुविधा अन्तर्गत ल्याउने तयारी भएको समाचारमा उल्लेख छ। | समाचारको शीर्षकले नै ‘ ‘किशोरकिशोरीका लागि ६० लाख फाइजर खोप किन्ने सम्झौता’ भइसकेको बुझाउँछ भने स्वास्थ्य सचिव लक्ष्मण अर्यालको भनाई (कोट)ले यसको पुष्टि गराइएको छ। अर्याललाई समाचारमा उद्‍धृत गरिएको छ- ‘६० लाख खोप खरिद गर्न फाइजरसँग एग्रिमेन्ट भइसक्यो।’ | समाचारको लिडलाइन र त्यसपछिका तीन अनुच्छेद यस्तो छ- | सरकारले १२ देखि १८ वर्ष उमेर समूहका करिब ५० लाख जनसंख्यालाई लक्षित गर्दै ६० लाख खोप खरिद गर्न लागेको छ । अमेरिकाको फाइजर एन्ड बायोटेक कम्पनीले उत्पादन गरेको खोप खरिद गर्न सम्झौतासमेत भएको छ । | किशोरकिशोरीका लागि आवश्यक १ करोड डोज खोपमध्ये थप ४० लाख भने कोभ्याक्सको समन्वयमा ल्याउने तयारी भएको स्वास्थ्य सचिव लक्ष्मण अर्यालले बताए । ‘६० लाख खोप खरिद गर्न फाइजरसँग एग्रिमेन्ट भइसक्यो,’ उनले भने, ‘थप ४० लाख डोज भने कोभ्याक्सअन्तर्गत साझेदारी सहुलियतमा ल्याउने गरी प्रस्ताव तयार भएको छ ।’ | खोप आउन ६ देखि ९ महिना लाग्ने देखिएको छ । सरकारले पुससम्म खोप उपलब्ध गराउन आग्रह गरे पनि कम्पनीले ढिलोमा सन् २०२२ को अप्रिल (वैशाख) सम्म दिन सक्ने जनाएको छ । | फाइजर कम्पनीबाट खोप खरिद गर्न आवश्यक रकमका लागि विश्व बैंकसँग ऋण सम्झौताको तयारी भइरहेको छ । यसको अधिकार स्वास्थ्य सेवा विभागका महानिर्देशकलाई दिइएको छ । खरिद सम्झौतामा अर्थ मन्त्रालय समेत सहमत रहेको स्वास्थ्य मन्त्रालयले जनाएको छ । | संसदको शिक्षा तथा स्वास्थ्य समितिको साउन ११ गतेको बैठकमा स्वास्थ्य तथा जनसंख्या मन्त्रालयले १२ वर्षभन्दा माथिकालाई समेत खोप दिने गरी सरकारले तयारी थालेको विषयमा जानकारी गराइएको थियो। कार्यक्रममा स्वास्थ्य सचिव लक्ष्मण अर्याल र मन्त्रालयको नीति, योजना तथा अनुगमन महाशाखाका प्रमुख डा. गुणराज लोहनीलगायत उपस्थित थिए। | फाइजरसँग खोप खरिद गर्ने नै सम्झौता भइसकेको हो भनेर नेपालफ्याक्टचेकले सचिव अर्याललाई सोध्दा उनले खोप खरिद गर्ने सम्झौता नभई खरिद गर्नुअघिका सम्झौता भएको प्रष्ट पारे। | उनका अनुसार ‘खोप खरिद गर्नुभन्दा अगाडि तीन खालका सम्झौता हुनुपर्ने रहेछ।’ | एउटा, खोप खरिद गर्ने सम्बन्धमा कन्फिडेन्सियल एग्रिमेन्ट (कतिमा खरिद गरेको आदि जानकारी दिन नपाइने सम्झौता)। | दोस्रो,  खोप खरिद गर्नका लागि फाइनान्सियल  इन्भेस्टमेन्ट (आर्थिक लगानी) गर्ने (जस्तै वर्ल्ड ब्याङ्क, एडिबी) सँग एग्रिमेन्ट | अर्यालले भने, ‘यी दुई वटा सम्झौताको काम हामीले सक्यौँ, खरिद सम्झौताको काम बाँकी छ।’ | उनका अनुसार अब फाइजरको उत्पादकसँग बसेर खोप कति दिने, कति मूल्यमा दिने, आयात गर्दाको पूर्वाधार कसरी मिलाउने आदि कुरा टुङ्ग्याउने गरी सहमति हुन बाँकी छ। | कान्तिपुरको समाचारमा भने ‘विश्व बैँकसँग ऋण सम्झौताको तयारी भइरहेको’  तर फाइजरसँग खोप खरिद गर्ने सम्झौता भने भइसकेको उल्लेख छ। |  | फाइजरसँग नेपाल सरकारले खोप खरिद गर्ने सम्झौता भइसकेको भनी आएको समाचारका सम्बन्धमा फाइजर कम्पनीलाई पनि सोधेका थियौँ। फाइजरको एसिया प्यासेफिक मिडिया रिलेसन्सका सिनियर डाइरेक्टर त्रुप्टी दीपक वाघले नेपालफ्याक्टचेकको इमेलको जवाफ दिँदै ‘नेपाल सरकारसँग हाल छलफल भइरहेको’ मात्र बताइन्। अहिलेको अवस्थामा थप प्रतिक्रिया उपलब्ध गराउन आफूहरु असमर्थ रहेको उनले बताइन्। यसले खोप खरिद गर्न सम्झौता भइसकेको नभई यो छलफल कै चरणमा रहेको स्पष्ट संकेत दिन्छ। |  | दावी :  अमेरिकाको फाइजर-बायोएनटेक कम्पनीले उत्पादन गरेको खोप खरिद गर्न नेपाल सरकारले सम्झौता गरिसकेको छ। ६० लाख खोप खरिद गर्न एग्रिमेन्ट भइसक्यो। | तथ्य : भ्रामक सूचना। फाइजर-बायोएनटेक कम्पनीसँग खोप खरिद गर्ने सम्झौता नेपाल सरकारले गरिसकेको छैन। तर स्वास्थ्य सचिव लक्ष्मण अर्यालका अनुसार खरिद गर्नुअघिका दुई वटा सम्झौता भइसकेका छन्। उनका अनुसार खोप खरिद गर्ने सम्झौता भने हुन बाँकी छ। समाचार पढ्दा खोप नै खरिद गर्ने सम्झौता भइसकेको जस्तो भ्रम पर्न जान्छ। फाइजर कम्पनीले पनि नेपाल सरकारसँग खोप खरिद बारे ‘छलफल भइरहेको’ मात्र बताएको छ। तसर्थ कान्तिपुरको समाचार शीर्षक र विवरण भ्रामक देखिन्छ। | सेन्टर फर मिडिया रिसर्च र माइसंसारको संयुक्त प्रयासमा सोसल मिडियामा भाइरल भएका र मिडियामा आएका समाचारहरुको तथ्य जाँच हामी गरिरहेका छौँ। तपाईँलाई शंका लागेका लिङ्क, फोटो वा भिडियो हामीलाई निम्न बमोजिम पठाउन सक्नुहुन्छ-"
https://nepalfactcheck.org/2021/06/nepal-variant/,के कोरोना भाइरसको ‘नेपाल भेरियन्ट’ भेटिएको हो?,"कोरोना भाइरसको ‘नेपाल भेरियन्ट’ भेटिएको दावी गर्दै बेलायती ट्याब्ल्वाइड अखबार ‘डेली मेल’ले बिहीबारको अङ्कमा बनाएको मुख्य समाचार चर्चामा छ। यो समाचारलाई बीबीसी लगायत अरु बेलायती मिडियाले पनि साभार गरेका छन्। सामाजिक सञ्जालमा पनि यसबारे चर्चा चुलिएको छ। | के साँच्चै ‘नेपाल भेरियन्ट’ भेटिएको हो त? हामीले यसबारे तथ्य जाँच गरेका छौँ। | सनसनीपूर्ण शीर्षक र समाचारहरुका कारण अक्सर विवादमा परिरहने बेलायती ट्याब्ल्वाइड डेली मेललेे बिहीबार यसलाई पहिलो पृष्ठको समाचार बनाउँदै नेपाल भेरियन्टकका कारण विदेशमा विदा मनाउने काम जोखिममा परेको शीर्षक राखेको छ। यसलाई उसले एक्सक्लुसिभको ट्याग पनि राखेको छ। | समाचारमा नाम उल्लेख नगरिएका वैज्ञानिकहरुलाई उद्धृत गर्दै नेपालमा पहिले देखिएको यो भाइरस युरोपमा फैलिएको र यो खोप प्रतिरोधीसमेत रहेको दावी गरिएको छ। | डेली मेलले यो समाचारपछि आफ्नो वेबसाइटमा अर्को समाचार अपडेट गर्दै ‘नेपाल भेरियन्ट’ २० जना बेलायतीमा भेटिसकेको दावी पनि गरेको छ। समाचारमा पहिले यो भेरियन्ट पोर्चुगलमा भेटिसकेको र बेलायतमा आइपुगेको बारेमा पनि घोषणा हुने उल्लेख छ। | के हो तथ्य ? | डब्लुएचओको नेपाल कार्यालयले नेपालमा सार्स-कोभ-२ को नयाँ भेरियन्ट फेला परेको विषयमा आफू जानकार नरहेको स्पष्ट पारेको छ। सामाजिक सञ्जालमा डब्लुएचओले लेखेको छ- नेपालमा रहेका भेरियन्टहरु Alpha (B.1.1.7), Delta (B.1.617.2) र Kappa (B.1.617.1) हुन् । यी तीन मध्ये नेपालमा हाल सक्रिय रहेको भेरियन्ट Delta (B.1.617.2) हो। |  | डब्लुएचओले देशका नाममा भेरियन्टको नाम राख्न नहुने भन्दै विभिन्न भेरियन्टहरुलाई फरक फरक नाम दिएको छ। डब्लुएचओले भेरियन्ट अफ कन्सर्नका रुपमा यी नाम उल्लेख गरेको छ- | त्यसैगरी भेरियन्ट अफ इन्ट्रेस्टमा यी नाम छन्- |  | नेपालमा अलग्गै भेरियन्ट भेटिएको बारे डब्लुएचओले पहिचान गरिसकेको छैन। | स्वास्थ्य मन्त्रालयले पनि बिहीबार प्रेस विज्ञप्ति जारी गर्दै नेपालमा अल्फा र डेल्टा भेरियन्टमात्र भेटिएको र यसबाहेक अरु कुनै पनि नयाँ भेरियन्ट पुष्टि नभएको बताएको छ। |  | दावी : नेपालमा कोरोना भाइरसको नयाँ भेरियन्ट भेटियो। | तथ्य : अपुष्ट । नेपालमा नयाँ भेरियन्ट भेटिएको पुष्टि नभएको स्वास्थ्य मन्त्रालयले बताएको छ भने डब्लुएचओको नेपाल कार्यालयले पनि नयाँ भेरियन्टबारे अवगत नभएको बताएको छ। तसर्थ डेली मेलको दावी पुष्टि हुन सक्दैन।"
https://nepalfactcheck.org/2021/06/nepal-vaccines/,के अमेरिकाले नेपाललाई ५० लाख डोज खोप दिन लागेको हो? | के हो तथ्य ?,"अमेरिकाले नेपाललाई ५० लाख डोज खोप सहयोग स्वरुप दिन लागेको समाचार बिहीबार राति सामाजिक सञ्जाल र केही अनलाइन मिडियाहरुमा आए। ती समाचारको तथ्य जाँच हामीले गरेका छौँ। |  | अमेरिकाले नेपाललाई ५० लाख डोज खोप सहयोग गर्न लागेको दावीसहितको ट्विट सबैभन्दा पहिला राष्ट्रपति विद्या भण्डारीका सञ्चार विज्ञ टीका ढकालले गरेका थिए। ट्विटरमा उनले ‘राष्ट्रपतिको अग्रसरता र नेपाल सरकारको क्रियाशिलताले..’ ‘अमेरिकाले नेपाललाई ५० लाख डोज खोप उपलब्ध गराउन’ लागेको दावी गरेका थिए। |  | उनको यो ट्विटसँगै धेरै अनलाइन मिडियाहरुमा यसबारे समाचार आउन थाल्यो। ‘देशसञ्चार’ले अमेरिकाबाट आउँदैछ ५० लाख कोभिड भ्याक्सिन शीर्षकमा समाचार राख्यो। |  | हेर्नुस् समाचारको अर्काइभ लिङ्क। | देशसञ्चारका सम्पादक युवराज घिमिरेले पनि यही समाचारको लिङ्कसहित ट्विट गरे- |  | अरु थुप्रै अनलाइनहरुले पनि यही व्यहोराको समाचार राखे- |  |  | ह्वाइट हाउसले जुन ३, २०२१ मा आफ्नो आधिकारिक वेबसाइटमार्फत् एउटा विज्ञप्ति सार्वजनिक गरेको छ, जसमा विश्वभरी साढे दुई करोड डोज खोप बाँड्ने बारे उल्लेख छ। अमेरिकाले कूल ८ करोड डोज खोप विश्व भर बाँड्न लागेको हो जसमध्ये ७५ प्रतिशत कोभ्याक्स मार्फत् वितरण गर्नेछ। विभिन्न देशका सरकार, अन्तर्राष्ट्रिय संस्था, फाउन्डेशनहरू तथा निजी क्षेत्रबाट प्राप्त एवं सिईपिआई, गावी, युनिसेफ र विश्व स्वास्थ्य संगठनको सह-योजना मार्फत कोभ्याक्स अन्तर्गत विश्वमा खोप वितरण गरिँदैछ। | त्यसमध्ये करिब ७० लाख डोज खोप एसियाका निम्न देशहरुका लागि दिने विज्ञप्तिमा उल्लेख छ- भारत, नेपाल, बंगलादेश, पाकिस्तान, श्रीलंका, अफगानिस्तान, माल्दिभ्स, मलेसिया, फिलिपिन्स, भियतनाम, इन्डोनेसिया, थाइल्यान्ड, लाओस, पपुवा न्युगिनी, ताइवान र प्यासिफिक आइल्यान्डस्। |  | नेपालले ठ्याक्कै कति डोज खोप पाउने त्यसमा स्पष्ट उल्लेख छैन। | राष्ट्रपतिका सञ्चार विज्ञ ढकालले पनि पछि ट्विट गर्दै आफ्नो कुरा सच्याएका छन्- | मैले उल्लेख गरेको परिमाणलाई म तत्काल सच्याउन चाहन्छु ! यो परिमाण हाम्रो अपेक्षा र अनुरोध हो I I stand corrected on the number ! https://t.co/haUmUCdKhL | — Tika P. Dhakal (@TikaDhakaal) June 3, 2021 |  | देशसञ्चारले पनि आफ्नो समाचार सच्याएको छ। | दावी : अमेरिकाले नेपाललाई ५० लाख डोज खोप पठाउँदैछ। | तथ्य : मिथ्या सूचना । अमेरिकाले नेपाललाई कति डोज खोप पठाउने स्पष्ट छैन। ह्वाइट हाउसको विज्ञप्तिमा एसियाका विभिन्न देशमा पठाइने ७० लाख डोज खोपमध्ये नेपालको पनि नाम रहेको हो।"
https://nepalfactcheck.org/2021/06/denmark-vaccine-fake-news/,डेनमार्कले १४ लाख डोज खोप दिने खबर गलत,"डेनमार्क सरकारले नेपाललाई कोभिड विरुद्धको १४ लाख खोप अनुदानमा दिन लागेको समाचार आइतबार विभिन्न अनलाइन मिडिया र सामाजिक सञ्जालमा छायो। | ती समाचारहरुमा डेनिस सरकारले अस्ट्राजेनेकाको खोप दिन लागेको र युनिसेफमार्फत् खोप सहयोग गर्ने पत्र प्राप्त भइसकेको दावी गरिएको छ। | हामीले यसबारे तथ्य जाँच गरेका छौँ। | कुन मिडियामा कस्ता समाचार ? | डेनमार्कले नेपाललाई १४ लाख डोज एस्ट्राजेनेका खोप दिने शीर्षकको समाचारमा रातोपाटीले आपूर्ति व्यवस्थापन महाशाखाका प्रमुख डा.भिम सिंह तिंकरीलाई उद्‍धृत गर्दै १४ लाख खोप पठाउने बारे डेनमार्क सरकारले डेनमार्क सरकारले पत्र पठाइसकेको उल्लेख छ। |  | हेर्नुस् अर्काइभ लिङ्क | त्यसैगरी बाह्रखरी अनलाइनले ‘डेनमार्कले नेपाललाई १४ लाख डोज खोप दिने’ शीर्षकको समाचारमा खोप विभागका प्रमुख डा. झलक गौतमलाई उद्‍धृत गर्दै डेनमार्कमा प्रयोग नभइरहेको अष्ट्राजेनिकाको खोप ल्याउनका लागि विभागले पहल गरिरहेको र सोही खोप १४ लाख डोज नेपालले पाउन लागेको बताएको उल्लेख छ। |  | हेर्नुस् अर्काइभ लिङ्क | त्यस्तै इमेज च्यानल टेलिभिजन र रेडियोको अनलाइन इमेजखबरले पनि ‘डेनमार्कले नेपाललाई १४ लाख डोज खोप उपलब्ध गराउने’ शीर्षकको समाचारमा पनि यस्तै दावी उल्लेख छ। कसैलाई उद्‍धृत नगरिएको यो समाचारमा ‘भारतको सेरम ईन्स्टिच्युटले बनाएको कोभिशिल्ड खोप नै डेनमार्कले दिन लागेको’समेत दावी गरिएको छ। |  | अर्काइभ लिङ्क हेर्नुस् | ‘डेनमार्कले नेपाललाई अनुदानमा कोभिड विरुद्धको १४ लाख डोज खोप दिने’ शीर्षकमा नेपाललाइभले पनि स्वास्थ्य सेवा विभाग व्यवस्थापन महाशाखाका निर्देशक डा भीमसिंह टिंकरीलाई उद्‍धृत गर्दै यही समाचार लेखेको छ। नेपाललाइभको भगिनी संस्था स्वास्थ्यखबरमा पनि यही समाचारमा छ। | हेर्नुस् नेपाललाइभको समाचारको अर्काइभ लिङ्क
हेर्नुस् स्वास्थ्यखबरको समाचारको अर्काइभ लिङ्क | शिलापत्र अनलाइनले पनि ‘डेनमार्कले नेपाललाई १४ लाख खोप दिने’ शीर्षकमा आपूर्ति व्यवस्थापन महाशाखाका प्रमुख डा. भिम सिंह तिंकरीलाई उद्धृत गर्दै युनिसेफमार्फत डेनिस सरकारले नेपाललाई सहायतामा १४ लाख खोप उपलब्ध गराउन लागेको दावी गरेको छ। |  | हेर्नुस् अर्काइभ लिङ्क | त्यसैगरी यही समाचार अरु थुप्रै अनलाइन मिडियाहरुमा पनि आएको छ। उदाहरणका लागि- | नेपाल समय : डेनमार्कले १४ लाख खोप सहयोग गर्ने | प्रशासन : डेनमार्कले नेपाललाई १४ लाख डोज खोप प्रदान गर्ने | खबरहब : डेनमार्कले नेपाललाई कोभिडविरुद्धको १४ लाख डोज खोप दिने | काठमाण्डुपाटी : डेनमार्कले नेपाललाई १४ लाख डोज खोप उपलब्ध गराउने | मेरोन्युज : नेपाललाई डेनमार्कले १४ लाख डोज खोप दिने | दृष्टिन्युज : डेनमार्कले नेपाललाई १४ लाख डोज कोरोना खोप दिने | के हो तथ्य ? | यो समाचार बारे ‘डेनमार्कले नेपाललाई १४ लाख डोज खोप दिन लागेको हो?’ शीर्षकमा सेतोपाटीले समाचार लेखेको छ। त्यसमा स्वास्थ्य मन्त्रालयका प्रवक्ता कृष्णराज पौडेलले ‘डेनमार्क नेपाललाई खोप दिन इच्छुक रहे पनि त्यो कति परिणाममा दिने भने टुंगो नभएको’ बताएका छन्। | यो विषयमा समाचार लेखेको अनलाइनखबरले अहिले शीर्षक परिवर्तन गरी ‘नेपाललाई खोप उपलब्ध गराउन डेनमार्क सकारात्मक’ बनाएको छ र साथमा सूचना लेखेको छ-‘सरकारी अधिकारीले डेनमार्कले खोप उपलब्ध गराउने भनेपनि कति र कहिले भन्ने प्रष्ट नभएकाले यो समाचार सच्याएका छौं । यसबाट पर्न गएको असुविधाप्रति क्षमाप्रार्थी छौं ।’ | नेपाललाइभ टुडेले पनि समाचार सच्याएर सूचना राखेको छ- *Correction: Earlier, Nepal Live Today also reported that Denmark was sending over a million doses of vaccines to Nepal under grant assistance. The MoHP later confirmed to NL Today that there has been no official confirmation from Denmark. We regret the error. | यो विषयमा अस्पष्टता भएपछि हामीले डेनमार्कको विदेश मन्त्रालयलाई इमेल गरेका थियौँ। डेनिस विदेश मन्त्रालयको प्रेस विभागले यो समाचार गलत भएको पुष्टि गरेको छ। |  | दावी : डेनमार्कले नेपाललाई अनुदानमा कोभिड-१९ विरुद्धको १४ लाख डोज खोप दिने भएको छ। | तथ्य : मिथ्या सूचना । डेनमार्कको विदेश मन्त्रालयले यो समाचार गलत रहेको बताएको छ। समाचार प्रकाशन गर्ने अनलाइनखबर र नेपाललाइभ टुडेले पनि आफ्नो समाचार सच्याइसकेका छन्। तसर्थ डेनमार्कले १४ लाख डोज खोप दिने समाचार मिथ्या ठहर्छ।"
https://nepalfactcheck.org/2021/06/fifa-nepal-ranking/,नेपालको फिफा वरियतामा सुधार भएको समाचार गलत | तथ्य जाँच," | केही नेपाली मिडियाले फिफा वरीयतामा नेपाली पुरुष फुटबल टिमको स्थान तीन अङ्कले सुधार भएको समाचार प्रकाशित गरेका छन्। नेपालले सन् २०२२ को विश्वकप र सन् २०२३ को एसियन कप छनोटमा गरेको प्रदर्शन लगत्तै यस्तो समाचार आएको हो। प्रदर्शनका क्रममा नेपालले आफूभन्दा ३० स्थान माथिको चाइनिज ताइपेईलाई २-० ले हराएको थियो। जोर्डन र अष्ट्रेलियासँग भने पराजित भएको र अर्को मैत्रिपूर्ण खेलमा इराकसँग ६-२ ले नेपाल हारेको थियो। के साँच्चिकै नेपालको फिफा वरियतामा सुधार भएकै हो? यो विषयमा हामीले तथ्य जाँच गरेका छौँ। |  | २०७८ असार २ गते बुधबार कान्तिपुर दैनिकको अन्तिम पेजमा ‘फिफा वरीयतामा तीन स्थानमाथि’ शीर्षकको समाचार प्रकाशित भएको छ। कान्तिपुरकै अनलाइन इकान्तिपुर डट कममा पनि ‘फिफा वरीयतामा नेपाल तीन स्थानमाथि’ शीर्षकमा समाचार अपडेट भएको छ। | कान्तिपुरको समाचार अनुसार ‘नयाँ वरीयतामा नेपाल १ सय ७१ औं स्थानबाट १ सय ६८ औं स्थानमा पुगेको हो ।’ | ‘नेपालले एसियाली विश्वकप छनोटमा आफ्ना तीन खेलपछि यो वरीयताबाहिर आएको’ र ‘सन् २०१९ पछि नेपालको वरीयतामा सुधार आएको ’ दावी पनि कान्तिपुरको समाचारमा छ। | खेलसम्बन्धी समाचारलाई प्राथमिकता दिने वेबसाइट  नेप्लेज डट कमले २ वर्षपछि वरीयता सुधार भन्दै फिफाले सार्वजनिक गरेको दावी गरेको छ। |  | यस्तै मेरो खेल डट कमले फिफाले सार्वजनिक गरेको वरियता दावी गर्दै समाचार लेखेको छ । |  | अखिल नेपाल फुटबल संघ (एन्फा)का अध्यक्ष कर्मा छिरिङ शेर्पाले पनि आफ्नो फेसबुकमा नेपालको वरीयता सुधार भएको  एउटा स्क्रिनसट सेयर गरेका थिए। |  | नेपाली टिमका प्रशिक्षक अब्दुल्लाह अलमुताइरीले पनि त्यसलाई सेयर गरेका थिए। |  | के हो तथ्य ? | के साँच्चै नेपालको वरीयता सुधार भएकै हो त?  विश्व फुटबलको वरीयता फुटबलको सर्वोच्च निकाय फिफाले सार्वजनिक गर्छ। | नेपालको यो नयाँ वरियताबारे भने फिफामा केही उल्लेख छैन । फिफाले पछिल्लो पटक २७ मे मा वरीयता अपडेट गरेको थियो, जहाँ नेपाल १७१औं स्थानमै छ। त्यसमा यी समाचारहरु सार्वजनिक हुँदासम्म कुनै नयाँ अपडेट भएको देखिन्न। |  | कताबाट आयो वरीयताको अपडेट? | खासमा football-ranking.com भन्ने वेवसाइटले दैनिक रुपमा फुटबलको वरीयता अपडेट गर्ने गर्छ । |  |  | मंगलबार सार्वजनिक भएको स्क्रिनसट त्यही वेबसाइटमा रहेको वरीयताको हो। त्यसैलाई आधारमा मानेर एन्फा अध्यक्ष र हेड कोचले त्यो पोष्ट गरे। त्यसैलाई नेपाली मिडियाले फलो गरे, तर फिफाको अपडेट हेरेनन् । | दावी : नेपालको फिफा वरियतामा तीन स्थान सुधार भयो। | तथ्य जाँच : मिथ्या सूचना । फिफाले मे २७ मा पछिल्लो पटक वरियता सार्वजनिक गरेको थियो। त्यसयता नयाँ वरियता आएको छैन। नेपालको स्थान १७१ औँ नै छ। त्यसमा सुधार भएको छैन।"
https://nepalfactcheck.org/2021/05/vaccine-misinformation/,नेपालमा प्रयोग भएको चिनियाँ खोपले डब्लुएचओको मान्यता पाएको हो कि होइन?,"विश्व स्वास्थ्य संगठन (डब्लुएचओ)ले ७ मे २०२१ मा कोभिड-१९ विरुद्ध बनेको एउटा थप खोपलाई आपतकालीन प्रयोगको अनुमति दियो। त्यो थियो चिनियाँ सरकारी स्वामित्वको कम्पनी सिनोफार्मले विकास गरेको खोप। | केही विज्ञहरुले सामाजिक सञ्जालमा नेपालमा प्रयोग भएको चिनियाँ खोप डब्लुएचओ मान्यताप्राप्त नभएको दावी गर्दै लेखेका छन्। के यो सही हो? हामीले तथ्य जाँच गरेका छौँ। | त्रिभुवन विश्वविद्यालयका माइक्रोबायोलोजीका प्रोफेसर द्विजराज भट्टले ट्विटरमा बीबीसी नेपालीमा प्रकाशित समाचारको लिङ्कसहित लेखे- ‘नेपालमा प्रयोग भइरहेको चिनियाँ खोप सिनोफार्म डब्लुआईबीपी हो। यसले डब्लुएचओ मान्यता पाएको होइन। सिनोफार्मको अर्को खोप बीबीआईपीले मान्यता पाएको हो। दुवै खोप भेरोसेल बेस्ड इनएक्टिभेटेड भ्याक्सिन हो।’ | हेर्नुस् अर्काइभ लिङ्क | त्यसैगरी भाइरोलोजिस्ट डा. लुना भट्ट शर्माले पनि ट्विटरमा लेखिन्- ‘झुक्याउने काम नहोस्। सीनोफार्मको दुई बीबीआईपी (बेइजिङ बेस्ड) र डब्लुआइबीपी (वुहान बेस्ड) इन्एक्टिभेटेड, भेरोसेल कल्चर एन्ड इनएक्टिभेटेड भ्याक्सिनहरु छन्। बीबीआईपीले डब्लुएचओ मान्यता प्राप्त गर्‍यो तर डब्लुआइबीपी ट्रायल फेजमा छ। मान्यता त परैको कुरा भयो। त्यसै सित्तैमा दिएको होइन।’ |  | अर्काइभ लिङ्क | चीनले ८ लाख डोज चीनमा बनेको खोप निःशुल्क दिएको थियो। त्यसैलाई इङ्गित गर्दै उनले ‘त्यसै सित्तैमा दिएको होइन’ लेखेको बुझिन्छ। | उनले डा. समीरमणि दीक्षितले अप्रिल ८ मा लेखेको अर्को ट्विटलाई पनि कोट गरेकी छिन् जसमा दीक्षितले नेपालमा सिनोभ्याक र सिनोफार्म बीबीआईबीपी खोप नभएर सिनोफार्मले बनाएको अर्को डब्लुआईबीपी खोप पाएको भन्दै औषधी व्यवस्था विभाग र स्वास्थ्य मन्त्रालयको सूचना अनुसार भनेर दावी गरेका छन्। |  | प्रोफेसर भट्टकै ट्विटलाई कोट गर्दै @nepalcovidinfox ट्विटरले बीबीसी नेपालीको समाचारलाई मिसइन्फरमेसन अलर्ट लेख्यो- |  | के हो तथ्य ?
खोपको आपतकालीन अनुमति दिने डब्लुएचओले अनुमति पाइसकेका र अनुमति पाउने प्रक्रियामा रहेका खोपहरुको विस्तृत विवरण आफ्नो वेबसाइटमा राख्ने गरेको छ। ४ मे, २०२१ मा अपडेट गरिएको विवरण अनुसार कूल १९ वटा खोप आपतकालीन अनुमति/प्रिक्वालिफिकेसनमा सूचीकृत छन्। त्यसमा चीनमा बनेका ६ वटा खोप छन्- सिनोफार्म/बीआईबीपी, सिनोभ्याक, क्यानसिनोबायो, झिफेइ लङकम चाइना, आईएमबीसीएएमएस चाइना र सिनोफार्म/डब्लुआईबीपी। | डब्लुएचओले ७ मे, २०२१ मा जारी गरेको विज्ञप्ति अनुसार सिनोफार्मको बेइजिङ बायोइन्स्टिच्युट अफ बायोलोजिकल प्रोडक्टसले उत्पादन गरेको खोपलाई आपतकालीन प्रयोगको अनुमति दिइएको हो। | त्यसो भए नेपालमा आएको खोप कुन हो त ? | औषधी र खोपको अनुमति दिने सरकारी निकाय औषधी व्यवस्था विभागले १७ फेब्रुअरी २०२१ मा चिनियाँ खोपलाई आपतकालीन प्रयोगको अनुमति दिएको थियो।  त्यतिबेलाको सूचना वेबसाइटमा राखिँदा शीर्षकमा नै EUA of covid 19 vaccine (Vero cell), inactivated manufactured by BIBP(under sinopharm लेखेको देखिन्छ। |  | विभागको सूचनामा पनि खोप उत्पादकको नाम बेइजिङ इन्स्टिच्युट अफ बायोलोजिकल प्रोडक्टस (बीआईबीपी) लेखिएको छ। | त्यसैगरी स्वास्थ्य मन्त्रालयले चिनियाँ खोपको बारेमा मिडियालाई पठाएको ब्रिफिङमा पनि लेखिएको छ- | पूरा ब्रिफिङ डकुमेन्टको लिङ्क। | दावी : नेपालमा प्रयोग भएको चिनियाँ भ्याक्सिनले डब्लुएचओको अनुमति पाएको हैन। | तथ्य : मिथ्या सूचना। नेपालमा चीनले अनुदान दिएको बेइजिङ इन्स्टिच्युट अफ बायोलोजिकल प्रोडक्टस (बीआईबीपी) को खोप प्रयोग भएको औषधी व्यवस्था विभाग र स्वास्थ्य मन्त्रालयको डकुमेन्टबाट देखिन्छ। डब्लुएचओको विज्ञप्तिमा सोही कम्पनीको खोपले ७ मेमा अनुमति पाएको उल्लेख छ। नेपालले अनुमति दिएको मिति १६ फेब्रुअरी २०२१ मा भने यसले डब्लुएचओको अनुमति पाइसकेको थिएन।"
https://nepalfactcheck.org/2021/04/video-claim-false/,के यो भिडियोमा देखिएको दृश्य नेपालको हो ?," | अहिले सामाजिक सञ्जालमा एउटा भिडियो चर्चामा छ। भिडियोमा एउटा पहाड र झरना बगिरहेको देखिन्छ। त्यही झरना बगिरहेको ठाउँबाटै एउटा बस गुड्छ। १५ सेकेन्डको यो भिडियो नेपालको मनाङको रहेको दावी सामाजिक सञ्जालमा गरिएको छ। के यो सही हो? हामीले यस विषयमा तथ्य जाँच गरेका छौँ। |  | आफूलाई साउथ एसिया टाइम युकेका सम्पादक र प्रकाशका साथै रिसर्चर भएको दावी गर्ने डा. जगन कार्कीले यो भिडियोलाई ‘नेपालको मनाङको सडक हुँदै हिमालयको साहसिक यात्रा’ लेखेर आफ्नो ट्विटरमा पोस्ट गरेका छन्। हेर्नुस् अर्काइभ लिङ्क | आइतबार दिउँसोसम्म उनको यो ट्विटमा १८० रिट्विट, २६ कोट ट्विट र ८७५ लाइक छन्। ४ लाख २५ हजार भन्दा बढी पटक हेरिएको यो भिडियो उनले @EngineringVids ह्यान्डल रहेको ट्विटर अकाउन्टबाट लिएका हुन्। सो ह्यान्डलले भने यो ठाउँ कहाँ हो, उल्लेख गरेको छैन। | (Eng) Public transportation in the Himalayas 🙂 pic.twitter.com/uF4PZQyeET | — Civil Engineering (@EngineringVids) September 10, 2020 |  | भिडियोको स्रोत खोज्नलाई हामीले यो भिडियोलाई इनभिड टुलकिटमा राखेर खोज्यौँ। त्यसबाट हामी दि सनको यो ट्विटसम्म पुग्यौँ। यो ट्याब्ल्वाइड बेलायती पत्रिकाको ट्विटर ह्यान्डलले जनवरी ३०, २०२०१ मा यो भिडियोसहित ट्विट गरेको रहेछ। त्यसमा यो बाटो भारतको रहेको उल्लेख छ। |  | उक्ति ट्विटमा यो भिडियोको क्रेडिट ray_manwa लाई दिइएको छ भने भिडियोमा इन्स्टाग्राम ray_manwa लेखिएको छ। हामीले खोज्ने क्रममा इन्स्टाग्राममा ray_manwa नामको अकाउन्टबाट यो भिडियो जुलाई १०, २०२० मा नै अपलोड भएको भेट्यौँ। |  | भिडियोमा उनले यो ठाउँ भारतको हिमाचल प्रदेशको रहेको र यो बाटो चम्बा भन्ने ठाउँबाट किल्लार भन्ने ठाउँसम्मको रहेको लेखेका छन्। | दावी : भिडियोमा देखिएको दृश्य नेपालको मनाङको हो। | तथ्य जाँच : मिथ्या जानकारी। यो भिडियोमा देखिएको दृश्य भारतको हिमाचल प्रदेशको रहेको बेलायती मिडिया दि सनले साभार गरेको र रे मानवाले इन्स्टाग्राममा अपलोड गरेको भिडियोबाट प्रष्ट हुन्छ।"
https://nepalfactcheck.org/2021/04/chiristian-press-release/,के इसाई संस्थाहरुले ब्राह्मण र क्षत्रीलाई टुक्राउनु पर्ने विज्ञप्ति निकालेका हुन्? | यसरी छायो सामाजिक सञ्जालमा | के हो तथ्य ?,"सामाजिक सञ्जालमा अहिले एउटा विज्ञप्ति भाइरल भएको छ। नेपाल राष्ट्रिय मण्डली सङ्गति र नेपाल ख्रिस्टियन समाज नामका दुई इसाई संस्थाहरुको छाता संगठनका नेताहरुको नाम र हस्ताक्षरसहितको यो विज्ञप्तिमा ‘नेपालको संविधानमा खस-आर्य एकै हुन् भनी समेट्नु दुःखद कुरा भएको’ उल्लेख गर्दै ‘ब्राह्मण र क्षत्रीलाई नटुक्राएसम्म धर्मान्तर गर्न कठिन रहेको’, र ‘यस पटकको जनगणनामा..’ ‘जातिमा खस र धर्ममा मष्ट लेखाउन’ आह्वान गरिएको छ। |  | राष्ट्रिय प्रजातन्त्र पार्टीका अध्यक्ष कमल थापाले अप्रिल ६, मंगलबार बिहान ट्विट गर्दै यसलाई ‘केही वर्षदेखि संगठित/योजनावद्धरूपमा भैरहेको धर्मपरिवर्तनको यो ज्वलन्त उदाहरण भएको’ दावी गरेका छन्। | उनले ‘राष्ट्रिय पहिचान समाप्त पार्ने र सांस्कृतिक सद्भाव बिथोल्ने यस्ता कार्यलाई कानुन बमोजिम तत्काल कारबाही गर्न’ प्रधानमन्त्रीको ध्यानाकर्षण पनि गराएका छन्। | उपप्रधानमन्त्री भइसकेका थापाले नयाँ पत्रिका दैनिकका पत्रकार पर्शुराम काफ्लेको यसैसम्बन्धी ट्विटलाई कोट ट्विट गर्दै गरेको ट्विट दुई घण्टामा २८ रिट्विट र १२० लाइक भइसकेको छ। हेर्नुस् अर्काइभ लिङ्क | पत्रकार काफ्लेले विज्ञप्तिसहित ‘युनाइटेड मिसन टु नेपाल नामको संस्था बन्द गर्न राज्यको ध्यानाकर्षण हुनुपर्छ’ भन्दै सोमबार राति गरेको ट्विट भने मंगलबार बिहानसम्ममा १२७ रिट्विट र १८ कोट ट्विट र २९३ लाइक भइसकेको छ। हेर्नुस् अर्काइभ लिङ्क | क्रिस्टियन संस्थाहरुको निष्कर्ष: धर्म परिवर्तन सहज बनाउन ब्राहमण-क्षेत्रीको एकता भत्काउने शीर्षकमा नेपालदीप अनलाइनले पनि यही विज्ञप्तिको आधारमा समाचार बनाएको छ। हेर्नुस् अर्काइभ लिङ्क | हिन्दू राष्ट्र नेपाल नामको फेसबुक ग्रुपमा पनि यही विज्ञप्तिको फोटो खिचेर राखिएको छ। यो पोस्टमा मंगलबार बिहानसम्म ५० कमेन्ट र ३६ सेयर छन्। हेर्नुस् अर्काइभ लिङ्क। |  | इसाई संस्थाहरुको दुई वटा छाता संगठनको यो विज्ञप्तिको स्रोत हामीले खोज्ने क्रममा कतै पनि सार्वजनिक रुपमा उपलब्ध भएको भेटेनौँ। जति पनि भेटिए, विरोध गर्दै पोस्ट गरिएको मात्र भेटियो। | विज्ञप्तिमा हस्ताक्षर गर्ने मध्येका एक नेपाल ख्रिस्टियन समाजका महासचिव डिल्लीराम पौडेलले आफूहरुले पछिल्लो समयमा कुनै संयुक्त आह्वान नगरेको दावी गरे। ‘हामीले करिब एक वर्ष पहिला नेपालमा बाढी आएर धेरैको मृत्यु हुँदा दुई महासचिव मिलेर सबै जनालाई सहायता गरौँ भनेर विज्ञप्ति निकालेका थियौँ नेपाली जनताको नाममा’, पौडेलले भने, ‘तर हाम्रो सिग्नेचर र हाम्रो स्ट्याम्पलाई कुनै पनि माध्यमबाट चोरी गरेर त्यहाँ राखिएको छ। कतैबाट कपिपेस्ट गरिएको होला। हामीले प्रहरीलाई पनि जानकारी गराइसकेका छौँ। हामी यसबारे विज्ञप्ति पनि निकाल्ने प्रयासमा लागिरहेका छौँ। यो टोटल्ली फेक हो। यो धार्मिक स्वतन्त्रतालाई बिथोल्नका लागि गरिएका कुराहरु हो। यसमा हामी सबैजना होसियार हुनुपर्ने हुन्छ।’ | अर्को संस्था नेपाल राष्ट्रिय मण्डली संगतिका महासचिव शेरबहादुर एसीले आफ्नो संगठनको फेसबुकमार्फत् यो कुरा भ्रामक रहेको विज्ञप्ति निकालेका छन्। संस्थाका अध्यक्ष सूर्यबहादुर बल तामाङसहितको हस्ताक्षरमा प्रकाशित विज्ञप्तिमा ‘सो कुरा सरासर झुटो, कपोलकल्पित अनि भ्रामक भएको’ भनिएको छ। हेर्नुस् अर्काइभ लिङ्क |  | ‘उक्त विज्ञप्तिमा उल्लेख गरिएका कुराहरूका बारेमा हामीलाई केही पनि थाहा छैन र यस कुरामा हाम्रो कुनै सहमति र संलग्नता पनि छैन’, विज्ञप्तिमा अगाडि लेखिएको छ, ‘नेपाल राष्ट्रिय मण्डली सङ्गति र खीस्टियन समाजका केन्द्रीय समितिका बैठकहरूका यस्ता नचाहिने र अनावश्यक कुराहरूका सम्बन्धमा बहस, छलफल र कुराकानी कहिल्यै कदापि भएका छैनन्। नेपाली ख्रीस्टियन समुदाय तथा मण्डलीको हकहित र अधिकार तथा भलाइका लागि दुवै संस्थाहरू विगत लामो समयदेखि सँगसँगै हातेमालो गर्दै अगाडि बढिरहेका भए तापनि हालमा यस प्रकारका संयुक्त विज्ञप्ति निकाल्ने काम गरिएको छैन।’ | गत वर्ष २०७६ असार ३० गते बाढी, पहिरो र डुबानमा परेकाहरूका लागि राहत संकलन गर्ने कममा दुवै महासचिवले हस्ताक्षर गरी विज्ञप्ति निकालिएको र सोही विज्ञप्तिमा उल्लेख गरिएका कुराहरूलाई पूरै फालेर आपत्तिजनक कुराहरू सहित नाम, हस्ताक्षर र कार्यालयको छाप भने जस्ताको त्यस्तै राखिएको दावी त्यसमा गरिएको छ। | २०७६ असार ३० गते अर्थात् १५ जुलाई २०१९ मा सोही फेसबुकमा कुनै विज्ञप्ति छ कि छैन भनी हेर्दा यो लिङ्क भेटियो- |  | हेर्नुस् अर्काइभ लिङ्क | यो विज्ञप्तिको स्क्यान कपि जस्तो देखिन्छ। तर अहिले भाइरल भएको विज्ञप्ति भने प्रिन्टेड जस्तो देखिन्छ। अहिलेको विज्ञप्तिमा नाम, हस्ताक्षर र संस्थाको छाप हुबहु रहेको छ | सामाजिक सञ्जालमा एउटा तन्नासहितको प्रिन्टेड विज्ञप्ति र अर्को त्यसैलाई क्रप गरिएको बाहेक विज्ञप्तिको अर्को संस्करण देखिन्न। ध्यान दिएर हेर्दा अर्को विज्ञप्तिमा पनि त्यही तन्नाको टुक्रा तल्लो दायाँ र बायाँ छेउमा देखिन्छ। |  | अपडेट : भाइरल विज्ञप्तिमा मिसनलाई सहयोग गर्न अन्तर्राष्ट्रिय ख्रिष्टियन संस्था युनाइटेड मिसन नेपाल (UMN) को सक्रिय भूमिमा रहेको र UMN कै कुटनीतिक पहलबाट विश्व मष्ट महासंघ गठन भएको उल्लेख छ। विज्ञप्तिमा भनिए जस्तै संस्थाको नाम युनाइटेड मिसन नेपाल नरहेर युनाइटेड मिसन टु नेपाल हो। उक्त संस्थाका लियाजन कोअर्डिनेरटर क्षितिज प्रसाइँले विज्ञप्ति प्रकाशित गर्दै तीन नाम गरेका संस्थाहरुसँग कुनै प्रकारको साझेदारी वा सम्बन्ध नरहेको र हालसम्म कहीँ कतै धर्म प्रचार या धार्मिक गतिविधि संलग्न नरहेको दावी गरेका छन्। हेर्नुस् विज्ञप्तिको लिङ्क। | दावी : दुई इसाई संस्थाहरुले  ब्राह्मण र क्षत्रीलाई नटुक्राएसम्म धर्मान्तर गर्न कठिन रहेको भन्दै संयुक्त आह्वान गरे। | तथ्य जाँच : मिथ्या सूचना। दुई संस्थाका महासचिवहरुले संयुक्त विज्ञप्ति निकालेको सार्वजनिक रुपमा कतै पनि उपलब्ध छैन। सामाजिक सञ्जालमा एउटै मात्र प्रिन्टेड जस्तो देखिने विज्ञप्ति भाइरल भएका छन्। विज्ञप्तिको स्रोत कुनैमा पनि खुलेको छैन। एउटा संस्थाका महासचिवले सार्वजनिक विज्ञप्ति मार्फत् र अर्कोले नेपालफ्याक्टचेकसित कुरा गर्दै पछिल्लो पटक संयुक्त विज्ञप्ति २०७६ को असारमा बाढीपहिरोको बेला निकालिएको र सोही विज्ञप्तिको तलको भागलाई कपि गरेर नयाँ विज्ञप्ति बनाइएको दावी गरेका छन्। उक्त दावीलाई गलत ठहरिने गरी कुनै पनि प्रमाण सार्वजनिक रुपमा उपलब्ध छैनन्, न विज्ञप्तिको स्रोत नै कतैबाट खुलेको छ। तसर्थ यो विज्ञप्ति मिथ्या रहेको देखिन्छ।"
https://nepalfactcheck.org/2021/04/no-confidence-motion/,एक पटक विश्वासको मत लिएपछि कति वर्ष अविश्वास प्रस्ताव राख्‍न पाइँदैन?,"सर्वोच्च अदालतले प्रतिनिधि सभा पुनर्स्थापना गर्ने र नेपाल कम्युनिस्ट पार्टी (नेकपा)को नाम बदर गरी एमाले र माओवादी केन्द्रलाई पुरानै हैसियतमा फर्काइदिएपछि प्रधानमन्त्री केपी शर्मा ओलीले विश्वासको मत लिने कि उनीविरुद्ध अविश्वास प्रस्ताव ल्याउने भन्ने विषयमा बहस जारी छ। | यो बीचमा केही मिडियामा एक पटक विश्वासको मत लिएपछि निश्चित अवधिसम्म अविश्वासको प्रस्ताव राख्न नपाइने संवैधानिक प्रावधान रहेको समाचार/विचार प्रकाशित भएका छन्। | यस विषयमा हामीले तथ्य जाँच गरेका छौँ। | गोरखापत्र दैनिकमा अधिवक्ता भनी परिचय खुलाइएका दुर्गा भण्डारीको लेखमा एक पटक विश्वासको मत लिएको एक वर्षसम्म सरकारविरुद्ध चलखेल गर्न नपाइने उल्लेख छ। | फाल्गुन १०, २०७७ सोमबार प्रकाशित उनको लेखमा लेखिएको छ- | सरकार गठन भएको पहिलो दुई वर्षसम्म र एक पटक विश्वास मत लिएको एक वर्षसम्म सरकार विरुद्ध चलखेल गर्न नपाइने भन्ने भयो। विगतमा भएको विकृतिलाई रोक्न यो व्यवस्था राखिएको हो। धारा १०० (४) को आसयलाई बुझ्नुपर्ने हुन्छ। यो राजनीतिक दुरासययुक्त प्रवृत्ति रोक्नुपर्छ। | हेर्नुस् अर्काइभ लिङ्क | त्यसैगरी नेपालप्रेस अनलाइनमा ‘संसदमा विश्वासको मत माग्ने प्रधानमन्त्रीको संकेत’ शीर्षकको २०७७ चैत ३० गते प्रकाशित समाचारमा भने एक पटक विश्वासको मत लिएपछि दुई वर्षसम्म अविश्वास प्रस्ताव राख्न नपाइने उल्लेख छ। | समाचारमा लेखिएको छ- | संविधानमा प्रधानमन्त्रीले चाहेको समय विश्वासको मत लिन पाउने प्रावधान छ । यदि प्रधानमन्त्रीलाई संसदले विश्वासको मत दिएको खण्डमा वर्तमान सरकारको आयू थप दुई वर्ष निश्चित हुनेछ र त्यसपछि नियमित चुनाव हुनेछ । एकपटक विश्वासको मत लिएपछि दुई वर्षसम्म अविश्वास प्रस्ताव राख्न नपाइने संवैधानिक प्रावधान छ । | हेर्नुस् अर्काइभ लिङ्क | के हो तथ्य ? | गोरखापत्रले एक पटक विश्वासको मत लिएको एक वर्षसम्म र नेपालप्रेसले दुई वर्षसम्म अविश्वास प्रस्ताव राख्न नपाइने उल्लेख गरेको छ। तथ्य के हो त? | हामीले यो विषयमा संविधानमा के लेखिएको छ हेर्‍यौँ। संविधानको धारा १०० मा ‘विश्वासको मत र अविश्वासको प्रस्ताव सम्बन्धी व्यवस्था’ छ। |  | संविधानको धारा १०० को उपधारा ४ मा प्रतिबन्धात्मक वाक्यांश रहेको छ। त्यसमा अविश्वास प्रस्ताव ल्याउन नपाइने दुई वटा अवस्था उल्लेख छ- | १) प्रधानमन्त्री नियुक्त भएको पहिलो दुई वर्षसम्म | २) एक पटक राखेको अविश्वासको प्रस्ताव असफल भएको एक वर्षभित्र | विश्वासको मत र अविश्वासको मत दुई फरक विषय हुन्। विश्वासको मत प्रधानमन्त्री आफैले आफूमाथि प्रतिनिधि सभाको विश्वास छ भन्ने कुरा स्पष्ट गर्न राख्ने प्रस्ताव हो भने अविश्वासको प्रस्ताव प्रतिनिधि सभाका सदस्यहरुले प्रधानमन्त्रीमाथि प्रतिनिधि सभाको विश्वास छैन भनी राखिने प्रस्ताव हो। | संविधानमा अविश्वास प्रस्तावको विषयमा मात्र प्रतिबन्धात्मक वाक्यांश राखी शर्त उल्लेख छन्, विश्वासको प्रस्तावमा छैन। | संविधान अनुसार विश्वासको प्रस्ताव राखेको वा त्यो पास भएको भोलिपल्टै अविश्वासको प्रस्ताव ल्याउन पनि बाधा देखिँदैन। तसर्थ गोरखापत्र दैनिकमा प्रकाशित विचार र नेपालप्रेसमा प्रकाशित समाचार गलत देखिन्छ। | दावी :  एक पटक विश्वास मत लिएको एक वर्ष वा दुई वर्षसम्म अविश्वास प्रस्ताव राख्न नपाइने संवैधानिक प्रावधान छ। | तथ्य जाँच : मिथ्या सूचना । प्रधानमन्त्री नियुक्त भएको पहिलो दुई वर्षसम्म अविश्वास प्रस्ताव राख्न नपाइने हो भने एक पटक राखेको अविश्वास प्रस्ताव असफल भएमा त्यसको एक वर्षभित्र अर्को प्रस्ताव राख्न नपाइने हो। विश्वासको प्रस्ताव पारित भएको कति अवधिसम्म अविश्वास प्रस्ताव ल्याउन नपाइने भन्ने विषयमा संविधानमा केही उल्लेख छैन। | "
https://nepalfactcheck.org/2021/04/cricket-or-football/,के सरकारले त्रिकोणात्मक क्रिकेट सिरिज जित्ने खेलाडीलाई ४–४ लाख दिन लागेको हो? | के हो तथ्य ?,"हालै काठमाडौँमा तीन देशबीच भएको टी–२० अन्तर्राष्ट्रिय क्रिकेट सिरिजको उपाधि जितेको नेपाली क्रिकेट टोलीका सदस्य प्रत्येकलाई ४-४ लाख रुपैयाँ पुरस्कार दिने निर्णय सरकारले गरेको बारे केही मिडियामा समाचार आएका छन्। | राष्ट्रिय क्रिकेट टोलीका पूर्व कप्तान पारस खड्का र वर्तमान कप्तान ज्ञानेन्द्र मल्लले पनि क्रिकेट टोलीलाई सरकारले पुरस्कृत गर्न लागेको व्यहोराका पोस्ट सामाजिक सञ्जालमा गरेका छन्। | के यो सही हो ?  हामीले यो विषयमा तथ्य जाँच गरेका छौँ। |  |  | अनलाइन मिडिया नेपालप्रेसले ‘त्रिकोणात्मक क्रिकेट सिरिज जित्ने टोलीका २३ खेलाडीलाई ४–४ लाख दिइने‘ शीर्षकमा समाचार राखेको छ। | समाचारमा लेखिएको छ, ‘हालै त्रिकोणात्मक टि–२० क्रिकेट सिरिजको उपाधि जितेको नेपाली क्रिकेट टोलीका सदस्यलाई जनही ४ लाख रुपैयाँ प्रदान गरिने भएको छ। टोलीका २३ जना खेलाडीलाई सो नगद पुरस्कार दिने निर्णय मन्त्रीपरिषदले गरेको सरकारका प्रवक्ता तथा सञ्चारमन्त्री पार्वत गुरुङले जानकारी दिए।’ | २४ लाखभन्दा बढीले फलो गर्ने फेसबुक पेज ‘रुटिन अफ नेपाल बन्द’ले पनि क्रिकेट टिमलाई सरकारले पुरस्कार रकम दिन लागेको लेखेको थियो। |  | राष्ट्रिय क्रिकेट टोलीका पूर्व कप्तान पारस खड्काले पनि अनलाइनखबरमा प्रकाशित समाचारसहित खेलाडीहरुलाई बधाई दिएका छन्। |  |  | वर्तमान कप्तान ज्ञानेन्द्र मल्लले पनि ट्विटरमा पुरस्कार दिन लागेकोमा सरकारलाई धन्यवाद दिएका थिए। |  | अरु थुप्रै अनलाइन मिडियाहरुले पनि यो समाचार राखेका छन्- |  | मन्त्रिपरिषद्ले गरेका विभिन्न निर्णयहरुको बारेमा जानकारी दिन सरकारका प्रवक्ता पार्वत गुरुङले वैशाख १५ गते बुधबार पत्रकार सम्मेलन गरेका थिए। यसको भिडियो सेतोपाटीको फेसबुक पेजमा उपलब्ध छ। |  | यसमा मन्त्री गुरुङले भनेका छन्- ‘त्रिदेशीय अन्तर्राष्ट्रिय फुटबल प्रतियोगितामा नेपालको तर्फबाट सहभागी विजेता २३ जना खेलाडीलाई प्रति व्यक्ति चार लाख तथा तीन जना प्रशिक्षकलाई प्रतिव्यक्ति दुई लाखको दरले प्रमाणपत्रसहित नगद पुरस्कार प्रोत्साहन गर्ने निर्णय भएको छ।’ | मन्त्रिपरिषद्ले गरेका निर्णयहरु सञ्चार तथा सूचना प्रविधि मन्त्रालयको वेबसाइटमा राखिएको छ। त्यसमा पनि वैशाख ९ गते बिहीबार बसेको मन्त्रिपरिषद्को बैठकको निर्णयमा क्रिकेट खेलाडी होइन, फुटबल खेलाडीलाई नै पुरस्कार दिने लेखिएको छ। |  | अनलाइनखबरले गल्ती भएको स्वीकार्दै समाचार सच्याएको छ। समाचारको पुछारमा लेखिएको पनि छ– त्रिदेशीय फुटबल लेख्नुपर्नेमा यसअघि भुलवश त्रिकोणात्मक क्रिकेट सिरिज भएकाले सच्याइएको छ।  यसैगरी पारस खड्का र ज्ञानेन्द्र मल्ले पनि सामाजिक सञ्जालमा आफ्ना पोस्टहरु हटाइसकेका छन् भने रुटिन अफ नेपाल बन्दले पनि पोस्ट डिलिट गरेको छ। तर पनि अरु अनलाइन मिडियाहरुमा यो समाचार कायमै छ। | दावी : सरकारले टी–२० अन्तर्राष्ट्रिय क्रिकेट सिरिजको उपाधि जितेको नेपाली क्रिकेट टोलीका सदस्य प्रत्येकलाई ४-४ लाख रुपैयाँ पुरस्कार दिने निर्णय गरेको छ। | तथ्य : मिथ्या सूचना। सरकारले त्रिदेशीय क्रिकेट प्रतियोगिता होइन त्रिदेशीय अन्तर्राष्ट्रिय फुटबल प्रतियोगितामा नेपालको तर्फबाट सहभागी विजेता २३ जना खेलाडीलाई प्रतिव्यक्ति चार लाख तथा तीन जना प्रशिक्षकलाई प्रतिव्यक्ति दुई लाखका दरले प्रमाणपत्रसहित नगद प्रोत्साहन पुरस्कार प्रदान गर्ने निर्णय गरेको मन्त्रिपरिषद्को निर्णयमा उल्लेख छ। केही मिडियाले यसलाई सच्याएका पनि छन्। तसर्थ क्रिकेट खेलाडीलाई पुरस्कार दिने निर्णयबारे विभिन्न मिडियामा आएका समाचार गलत प्रमाणित हुन्छ। |  | "
https://nepalfactcheck.org/2021/03/malala-award-nepali-media-claim/,के मुस्कानलाई दिइएको पुरस्कार यसअघि नोबल विजेता पाकिस्तानी किशोरी मलालाले पाइसकेकी थिइन्? | कुन मिडियामा कस्ता समाचार? | के हो तथ्य ? | तथ्य जाँच," | अन्तर्राष्ट्रिय नारी दिवसको अवसरमा मार्च ८ तारिखमा अमेरिकी सरकारले अन्तर्राष्ट्रिय साहसी महिला (आईडब्ल्यूओसी) पुरस्कार प्रदान गर्‍यो। पुरस्कार पाउने १५ जना मध्ये एक नेपालकी किशोरी मुस्कान खातुन पनि थिइन्। व्यक्तिगत जोखिम र त्यागमा शान्ति, न्याय, मानव अधिकार, लैङ्गिक समानता, र महिला सशक्तीकरणको वकालत गर्ने असाधारण साहस र नेतृत्व प्रदर्शन गरेका विश्वभरका महिलाको सम्मान गर्ने भन्दै अमेरिकी सरकारले विगत १५ वर्षदेखि यो पुरस्कार दिँदै आएको छ। | यससम्बन्धी समाचार मार्च ५ शुक्रबारदेखि नै नेपाली मिडियामा आउन थालेका हुन्। समाचारहरुमा यसअघि यो पुरस्कार नोबल पुरस्कार विजेता पाकिस्तानकी किशोरी  मलाला युसुफजाइले पाइसकेको उल्लेख थियो। के यो सही हो? हामीले यो विषयमा फ्याक्ट चेक (तथ्य जाँच) गरेका छौँ। |  | २०२१ मार्च ६ शनिबारको कान्तिपुरको पहिलो पेजमा छापिएको ‘नजलेको मुस्कान’ शीर्षकको समाचारको दोस्रो अनुच्छेदमा लेखिएको छ- ‘मुस्कान खातुनले भर्खरै मात्र अमेरिकी विदेश मन्त्रालयले दिने अन्तर्राष्ट्रिय साहसी महिला ‘आईडब्लूओसी’ अवार्ड पाइन् । यो अर्वाड पाउने उनी नेपालबाट पहिलो महिला हुन् । र, अहिलेसम्मकै कान्छी पनि । पुरस्कार पाएपछि भनिन्, ‘असाध्यै खुसी छु । अझै दायित्व थपिएका छन् ।’ यसअघि यो पुरस्कार नोबेल पुरस्कार विजेता मलाला युसाफजाईले पाएकी थिइन्।‘ | समाचारको अर्काइभ लिङ्क हेर्न यहाँ क्लिक गर्नुस्। | त्यसैगरी सोही समाचार सँगै छापिएको ‘बिहानै गुड न्युज’ शीर्षकको अर्को समाचारमा पनि ‘पाकिस्तानी बालशिक्षा अभियानकर्ता मलाला युसुफजाईले पनि पाइसकेको यो अवार्ड आफूले पाउन लाग्दा हर्षविभोर भएको मुस्कानले सुनाइन्’ लेखिएको छ। |  | हेर्नुस् अर्काइभ लिङ्क | त्यसैगरी अनलाइनखबरले पनि ‘मुस्कान खातुनलाई अमेरिकाको प्रतिष्ठित पुरस्कार’ शीर्षकको समाचारमा लेखेको छ- अघिल्ला वर्षमा पाकिस्तानकी किशोरी मलाला युसुफजईलाई पनि यही पुरस्कारबाट सम्मान गरिएको थियो। |  | हेर्नुस् अर्काइभ लिङ्क | बीबीसी नेपालीले पनि ‘मुस्कान खातुन: ‘मलालाले पाएको पुरस्कार पाएँ भनेर खुसी लागेको छ, अब अझ धेरै सङ्घर्ष गर्छु’ शीर्षकमा समाचार राखेको छ। |  | हेर्नुस् अर्काइभ लिङ्क | अन्य अनलाइनहरुमा हिमालखबर, गोरखापत्र र नेपाललाइभले पनि मलालाले यसअघि पुरस्कार पाएको समाचार लेखेका छन्। | हिमालखबरले लेखेको छ– यसअघि यो अवार्ड पाकिस्तानमा महिला तथा किशोरीहरूका लागि वकालत गर्ने कामका लागि मलाला युसुफजाईलाई प्रदान गरिएको थियो। उनी नोबेल पुरस्कार विजेता हुन्। | गोरखापत्र लेख्छ– यसका अघिल्ला विजेताहरूमध्ये पाकिस्तानमा महिला तथा किशोरीहरूका लागि वकालत गर्ने कामका लागि सम्मानित मलाला युसुफजई पनि छिन् जो सबैभन्दा कम उमेरकी नोबेल पुरस्कार विजेता हुन्। | नेपाललाइभ लेख्छ– यसअघि उक्त पुरस्कार पाकिस्तानमा महिला तथा किशोरीका लागि वकालत गर्ने मलाला युसुफजईले पाएकी थिइन्। | त्यसैगरी अङ्ग्रेजी दैनिक काठमाण्डु पोस्टको ‘Nepal’s Muskan Khatun among the recipients of 2021 International Women of Courage Award’  शीर्षकको समाचारमा लेखिएको छ- ‘Previous winners include Malala Yousafzai, the youngest Nobel laureate, for her advocacy work for women and girls in Pakistan.’ हेर्नुस् अर्काइभ लिङ्क | यस्तै माइरिपब्लिकाको ‘Acid attack survivor Muskan Khatun wins 2021 International Women of Courage Award’ शीर्षकको समाचारमा लेखिएको छ- ‘Previous winners include Malala Yousafzai, the youngest Nobel laureate, for her advocacy work for women and girls in Pakistan.’ हेर्नुस् अर्काइभ लिङ्क | देखापढीको युट्युबमा राखिएको यो भिडियोमा पनि प्रस्तोताले यसअघि यो अवार्ड पाकिस्तानकी मलालाले पाइसकेको दावी गरेकी छिन्। |  | इन्टरन्यासनल वुमेन अफ करेज अवार्ड सन् २००७ मा तत्कालीन अमेरिकी विदेशमन्त्री कन्डोलिजा राइसले स्थापना गरेकी हुन्। हरेक वर्ष दिइने यो पुरस्कार कुन वर्ष कसलाई दिइयो भन्ने बारे विस्तृत विवरण अमेरिकी विदेश मन्त्रालयको वेबसाइटमा उल्लेख छ। | सन् २००७ मा पाउने १० जना | सन् २००८ मा पाउने ८ जना | सन् २००९ मा पाउने ८ जना | सन् २०१० मा पाउने १० जना | सन् २०११ मा पाउने १० जना | सन् २०१२ मा पाउने १० जना | सन् २०१३ मा पाउने ९ जना | सन् २०१४ मा पाउने १० जना | सन् २०१५ मा पाउने १० जना | सन् २०१६ मा पाउने १४ जना | सन् २०१७ मा पाउने १३ जना | सन् २०१८ मा पाउने १० जना | सन् २०१९ मा पाउने १० जना | सन् २०२० मा पाउने १२ जना | हालसम्म पुरस्कार पाउनेहरुको नामावली हेर्दा नेपालीले पहिलो पटक यो अवार्ड पाएको सही हो। तर, नेपाली मिडियामा दावी गरिए जस्तो पाकिस्तानकी मलाला युसुफजाइको नाम अवार्ड पाउनेको सूचीमा देखिन्न। मलालाले सन् २०१४ मा नोबल पुरस्कार पाएकी हुन्।  त्यसयता यो अवार्ड पाउने पाकिस्तानी महिलामा तबस्सुम अदनान (सन् २०१४) र जलिला हैदर (सन् २०२०) मात्रै छिन्। | दावी : नेपालकी मुस्कान खातुनले पाएको अमेरिकी विदेश मन्त्रालयले दिने अन्तर्राष्ट्रिय साहसी महिला ‘आईडब्लूओसी’ अवार्ड  यसअघि नोबेल पुरस्कार विजेता पाकिस्तानकी किशोरी मलाला युसाफजाईले पाएकी थिइन्। | तथ्य जाँच : मिथ्या सूचना । अघिल्लो वर्ष पाकिस्तानकी नारीले पुरस्कार पाएको सही हो, तर उनी मलाला नभई जलिला हैदर हुन्। मलाला नामसित मिल्ने मलाली बहादुरी नामकी महिलाले यो पुरस्कार सन् २०१३ मा पाएकी थिइन्। तर उनी पाकिस्तानकी नभएर अफगानिस्तानकी हुन्। उनी किशोरी नभएर हजुरआमा भइसकिन्। पुरस्कृत महिलाहरुको अहिलेसम्मको सूचीमा मलाला युसाफजाईको नाम नदेखिएकोले नेपाली मिडियामा छापिएको समाचार मिथ्या ठहरिन्छ। |  | "
https://nepalfactcheck.org/2021/03/nepali-army/,के मिडियामा आए जस्तै नेपाली सेनाले ‘यौन प्रकरण’मा मुछिएका तीन जनालाई बर्खास्त गरेको हो? | कुन मिडियामा कस्ता समाचार? | के हो तथ्य ? | तथ्य जाँच," | २०७७ फागुन २८ गते शुक्रबार देशका प्रमुख मिडियाहरुमा नेपाली सेनाले एक सहायक रथी (जर्नेल) र दुई महिला अधिकृतहरुलाई बर्खास्त गरेको समाचार प्रकाशन भएको छ। ती मिडियाहरुका अनुसार ‘यौन प्रकरणमा मुछिएका’ ती तीन जनालाई कारबाही गरिएको हो। | हामीले यो समाचारको तथ्य जाँच (फ्याक्ट चेक) गरेका छौँ। |  |  | राजधानी राष्ट्रिय दैनिकले ‘यौन प्रकरणमा मुछिएका जर्नेलसहित तीन जना बर्खास्त’ शीर्षकको समाचार लेखेको छ। समाचारको लिडलाइनमा ‘नेपाली सेनाले यौन प्रकरणमा मुछिएको प्रमाणित भएपछि एक जना बहालवाला सहायक रथी (जर्नेल) तथा महिला सैनिक अधिकृतहित तीन जनालाई बर्खास्त गरेको छ’ लेखिएको छ। | समाचारको तेस्रो अनुच्छेदमा ‘अनुसन्धानका क्रममा जर्नेल कार्कीमाथि गत वर्ष संयुक्त राष्ट्रसंघअन्तर्गत शान्ति स्थापनार्थ सुडानमा खटिँदा एक जना महिला सैनिक अधिकृत र त्यसपछि नेपाल आएर २८ नम्बर बाहिनीपतिमा रहँदा अर्की महिला सैनिकलाई यौन दुर्व्यवहार गरेको तथ्य फेला परेको’ भन्दै ‘सैनिक स्रोत’ लाई आधार बनाइएको छ। | त्यसैगरी नयाँ पत्रिका राष्ट्रिय दैनिकले पनि तेस्रो पेजमा ‘यौन प्रकरणमा मुछिए सेनाका जर्नेल, सहायक रथी कार्की र दुई महिला अधिकृत बर्खास्त’ शीर्षकको समाचार राखेको छ। |  | समाचारमा लेखिएको छ, ‘सैनिक अदालतले सहायकरथी पंकज कार्कीलाई यौन प्रकरणको मुद्दामा दोषी ठहर गर्दै सेवाबाट बर्खास्त गरेको छ । उनी तत्कालीन २७ नम्बर बाहिनीपति थिए । कार्कीसँग यौन प्रकरणमा जोडिएका दुईजना महिला सैनिक अधिकृत पनि बर्खास्त भएका छन्।’ समाचारमा ‘जागिर गुमाएकी एकजना महिला अधिकृत सेनानी (मेजर) तहकी हुन् । अर्की महिलाबारे सेनाले केही बोलेको छैन ’ लेखिएको छ। | त्यसैगरी कान्तिपुर राष्ट्रिय दैनिकको पहिलो पेजमा ‘सहकर्मीमाथि यौन दुर्व्यवहार गर्ने जर्नेल बर्खास्त’ शीर्षकको समाचारको दोस्रो अनुच्छेदमा ‘कार्कीसँग उक्त घटनामा मुछिएका दुई महिला सैनिक पनि बर्खास्तीमा परेका छन् । कोर्ट अफ इन्क्वायरीले अनुसन्धानका क्रममा कार्कीसँगै ती महिला सैनिकहरूको पनि आचरणमा गलत मनशाय देखिएको स्रोतले बतायो’ लेखिएको छ। | कान्तिपुरको अनलाइन संस्करणमा पनि यो समाचार छ जसमा ‘जर्नेल कार्कीमाथि गत वर्ष संयुक्त राष्ट्रसंघ अन्तर्गत शान्ति स्थापनार्थ सुडानमा खटिँदा एक जना महिला सैनिक अधिकृत र त्यसपछि नेपाल आएर २८ नम्बर बाहिनीपतिमा रहँदा अर्को महिला सैनिकलाई यौन दुर्व्यवहार गरेको अनुसन्धानमा पत्ता लागेको हो’ लेखिएको छ। | त्यसैगरी रेडियो कान्तिपुरको अनलाइन, न्युज २४ टेलिभिजनको अनलाइन, इमेज च्यानलको अनलाइन इमेजखबर, लोकान्तरमा पनि तीन जनालाई बर्खास्त गरिएको समाचार प्रकाशित छ। | काठमाण्डुपाटी अनलाइनले बिहीबार ‘सहकर्मीलाई यौन दुर्व्यवहार गर्ने सहायकरथी कार्कीसहित दुई जना महिला सैनिक बर्खास्त’ शीर्षकमा समाचार राखेको थियो, जसमा नेपाली सेनाका प्रवक्तालाई उद्‍धृत गर्दै ‘कार्कीसँगै दुई जना महिला सैनिक पनि बर्खास्तीमा परेका छन्। कार्कीसँगै उनीहरुको पनि भूमिका देखिएकोले बर्खास्त गरेको प्रवक्ता पौडेलले जानकारी दिए’ उल्लेख गरिएको छ। तर शुक्रबार बिहान हामीले हेर्दासम्म उक्त समाचार हटाइसकिएको थियो। तर गुगल क्यासमा भने यो समाचार रहेको छ। हेर्नुस् अर्काइभ लिङ्क |  | गुगल क्यास सर्भरमा रहेको काठमान्डुपाटीको समाचार। | सैनिक ऐन, २०६३ ले नेपाली सेनामा नियुक्त व्यक्तिहरूलाई सो ऐनको क्षेत्राधिकारभित्र पर्ने व्याख्या गर्छ। ऐनको परिच्छेद-७ अन्तर्गतका कसुरहरुमध्ये दफा ३८ देखि ६५ सम्मका सबै कसुरको सैनिक अदालतले निर्णय गर्ने गर्छ। | सैनिक अदालत नियमावली, २०६४ अनुसार कुनै कसुरको सूचना आएमा सबैभन्दा पहिला सम्बन्धित युनिटपतिले त्यस्तो कसूरका सम्बन्धमा प्रारम्भिक रूपमा अनुसन्धान तथा तहकिकात गर्नु पर्छ। त्यस्तो सूचना सेनाको प्राड विवाकको कार्यालयमा प्राप्त भएपछि कार्यालयले त्यसबारे विस्तृत बुझेर प्रधान सेनापति समक्ष कोर्ट अफ इन्क्वायरी गठन गर्नुपर्ने भए त्यसका लागि सिफारिस गर्छ। | अनुसन्धान तथा तहकिकात गर्दा कोर्ट अफ इन्क्वायरीलाई सरकारी मुद्दा सम्बन्धी ऐन, २०४९ को अनुसूची–१ बमोजिमको मुद्दामा अनुसन्धान तथा तहकिकात गर्ने प्रहरी कर्मचारीलाई भए सरहको अधिकार हुन्छ। | प्रहरीले अन्य मुद्दामा अनुसन्धान गरेर रायसहितको प्रतिवेदन बुझाए जस्तै कोर्ट अफ इन्क्वायरीले पनि आफ्नो राय सहितको प्रतिवेदन प्राड विवाकको कार्यालयमा पेश गर्नु पर्छ।  प्राड विवाकको कार्यालयले सो रायसहितको प्रतिवेदन अध्ययन गरीे आरोपित व्यक्ति उपर मुद्दा चलाउने वा नचलाउने सम्बन्धमा निर्णयको लागि आफ्नो राय सहित प्रधान सेनापति समक्ष मिसिल पठाउँछ। त्यसरी मिसिल प्राप्त भएपछि प्रधान सेनापतिले आरोपित व्यक्ति उपर मुद्दा चलाउने वा नचलाउने विषयमा अन्तिम निर्णय गर्छ। | मुद्दा चल्ने निर्णय भएमा अनुसन्धान तथा अभियोक्ता शाखा वा सो शाखाबाट तोकिएका प्राड अधिकृतले सैनिक अदालतमा मुद्दा दायर गर्छ। | कसुर सम्बन्धी मुद्दाको कारबाही र किनारा गर्नको लागि ऐनको दफा ६७ अनुसार सैनिक अदालतको गठन हुन्छ। सैनिक अदालतका अध्यक्ष, सदस्य तथा प्राड विवाक वा प्राड अधिकृत उपस्थित भई शपथ ग्रहण गरेपछि सैनिक अदालत गठन भएको मानिने नियमावलीमा व्यवस्था छ। | सैनिक अदालतको इजलास सम्बन्धित सैनिक अदालतको अध्यक्षले तोकेको मिति, समय र स्थानमा बस्छ। सोही इजलासले मुद्दामा कसुर ठहराउने वा सफाइ दिने काम गर्छ। | सैनिक अदालतको गठन, इजलास बसेको र फैसला भएको विषयबारे जानकारी सर्वोच्च अदालतको मातहतमा रहेका अन्य अदालतहरुको जस्तो सार्वजनिक रुपमा उपलब्ध हुन्नन्। यसबारे सेनाले आधिकारिक प्रेस विज्ञप्ति पनि सार्वजनिक गरेको छैन। | त्यसैले यो विषयमा आधिकारिक जानकारी पाउन हामीले नेपाली सेनाका प्रवक्ता सहायकरथी सन्तोष बल्लभ पौडेललाई सोध्यौँ। उनले नेपाली सेनाका एक जना सहायक रथी र एक जना महिला सैनिक अधिकृत गरी दुई जनालाई मात्रै बर्खास्त गरेको जानकारी दिए। | प्रवक्ता पौडेलको भनाई अडियोमा सुन्नुस्- |  | उनले सैनिक अदालतले ‘पदीय मर्यादा पालना नगरेको र सैनिक अनुशासन र आचरण तथा आचार संहितासमेत विपरीतको कार्य गरेको’ कसुरमा मिति २०७७ फागुन  १६ गतेबाट लागू हुने गरी भविष्यमा सरकारी सेवाका लागि अयोग्य नठहरिने गरी बर्खास्त गरेको बताए। मिडियामा तीन जना भनेर संख्या तोकेरै समाचार आएको बारे सोधिएको प्रश्नको जवाफमा उनले भने, ‘जम्माजम्मी हामीले यस प्रकरणमा कारबाही गरेको नेपाली सेनाका एक जना सहायक रथी र एक जना महिला सैनिक अधिकृत मात्रै नै हो।’ | दावी : नेपाली सेनाले यौन प्रकरणमा मुछिएको प्रमाणित भएपछि एक जना बहालवाला सहायक रथी (जर्नेल) तथा महिला सैनिक अधिकृतहित तीन जनालाई बर्खास्त गरेको छ। | तथ्य जाँच : भ्रामक समाचार । नेपाली सेनाले यो प्रकरणको छानबिन गर्न गठित सैनिक अदालतले बर्खास्त त गरेको हो तर मिडियामा आए जस्तो तीन जनालाई नभई एक जना सहायक रथी र एक जना महिला सैनिक अधिकृत गरी दुई जनालाई मात्रै गरेको नेपाली सेनाका प्रवक्ता सन्तोष बल्लभ पौडेलले बताए। संवेदनशील प्रकरण भएकोले नाम गोप्य राखिएको छ। तर तीन जनालाई कारबाही गरिएको हो भने सेनाले एक जनालाई गरिएको कारबाही मात्र लुकाउनु पर्ने र बाँकी दुई जनाको मात्र सार्वजनिक गर्नुपर्ने कारण देखिन्न। | सैनिक अदालतले गरेको फैसला सार्वजनिक रुपमा उपलब्ध नभएकोले यो यौन प्रकरण हो कि होइन भन्ने बारे हामी यकिन बताउन सक्दैनौँ। तर ‘पदीय मर्यादा पालना नगरेको र सैनिक अनुशासन र आचरण तथा आचार संहितासमेत विपरीतको कार्य गरेको’ भनिएकोले संकेत त्यसतर्फ नै छ। यो प्रकरणमा सैनिक अदालतको फैसला आउनुअघि नै मिडियामा आएका समाचारले पनि यौन प्रकरणतर्फ नै संकेत गर्छ। | तसर्थ मिडियामा आएका समाचारका केही तथ्य (कारबाही गरिएको) सही हो भने केही तथ्य गलत (तीन जना होइन, दुई जनाको मात्रै पुष्टि भएको छ) भएकोले यसलाई हामीले भ्रामक समाचारको रुपमा वर्गीकरण गरेका छौँ। |  | हाम्रो वर्गीकरणका अर्थबारे बुझ्न यहाँ क्लिक गर्नुस्। | (सेन्टर फर मिडिया रिसर्च र माइसंसारको संयुक्त प्रयासमा सोसल मिडियामा भाइरल भएका र मिडियामा आएका समाचारहरुको तथ्य जाँच हामी गरिरहेका छौँ। तपाईँलाई शंका लागेका लिङ्क, फोटो वा भिडियो editor@nepalfactcheck.org वा blog@mysansar.com अथवा माइसंसारको फेसबुक पेज अथवा नेपालफ्याक्टचेकको वेबसाइट मार्फत् पठाउन सक्नुहुन्छ। हामीलाई भाइबर वा ह्वाटसएपबाट पनि फ्याक्ट चेक अनुरोध पठाउन सक्नुहुन्छ। भाइबरका लागि यहाँ र ह्वाट्सएपका लागि यहाँ क्लिक गर्नुस्।)"
https://nepalfactcheck.org/2021/03/pathao-ride-sharing/,के पठाओ बन्द गर्न लागिएको हो ? | सामाजिक सञ्जालमा चर्चा | मिडियामा समाचार | के हो तथ्य ?," | राइड सेयरिङ एप पठाओ बन्द गर्न लागिएको बारे २०७७ चैत १० गते मंगलबार सामाजिक सञ्जालमा निकै चर्चा र केही मिडियामा समाचारसमेत आएका छन्। के साँच्चिकै पठाओ बन्द गर्न लागिएको हो त? हामीले यो विषयमा तथ्य जाँच गरेका छौँ। | ५० हजार भन्दा बढी फलोअर भएका दीपक नेपालले ट्विट गर्दै पठाओ एप पूर्ण रुपमा बन्द भएको दावी गरे। उनी ट्याक्सी चालक पनि हुन्। उनले यसलाई जितको संज्ञा दिँदै त्यसका लागि व्यक्ति नै तोकेर धन्यवाद पनि दिएका छन्। उनको यो ट्विट मंगलबार राति १० बजेर २० मिनेटमा यो तथ्य जाँच तयार पार्दासम्म ८९ कोट ट्विट र ५ रिट्विट भएको छ भने ४३ लाइक छन्। अर्काइभ लिङ्क | त्यसैगरी ट्विटरमा पठाओ बन्द हुन लागेको बारे धेरै ट्विट भएका छन् र फेसबुकमा पनि यसबारे धेरैले पोस्ट गरेका छन्। |  | सामाजिक सञ्जालमा मात्र होइन, मिडियामा पनि यसबारे समाचार आएका छन्। बाह्रखरी अनलाइनले ‘ट्राफिक प्रहरीले भन्यो– भोलिदेखि पठाओ चल्न दिँदैनौँ’ शीर्षकमा समाचार राखेको छ। समाचारमा ट्राफिक महाशाखाका प्रवक्ता एसपी श्यामकृष्ण अधिकारीलाई उद्‍धृत गर्दै लेखिएको छ, “लुकेर चलाउँछन् भने बेग्लै कुरा हो । अन्यथा, चल्न दिँदैनौँ । सडकमा देखेमा कारबाही गर्छौँ । पठाओ राइडर सडकमा भेला हुँदा सवारी आवागमन प्रभावित भएको छ।” | त्यसैगरी नेपालन्युजले पनि ‘भोलीदेखि पठाओ बन्द ! ट्राफिक प्रहरीले यस्तो भन्यो’ शीर्षकमा समाचार राखेको छ। | यो विषयमा पठाओको नेपालस्थित कार्यालयले ५ बजेर ४१ मिनेटमा फेसबुकमा एउटा विज्ञप्ति सार्वजनिक गरेको छ। विज्ञप्तिमा प्रोटेक्टिभ गियर (ज्याकेट र ट्राउजरसहितको कपडा) प्रयोग नगर्न निर्देशन सरकारी निकायले दिएको भन्दै सम्पूर्ण राइडरलाई पठाओको लोगो या ब्रान्ड झल्काउने कुनै पनि कपडा अर्को सूचना नआएसम्म प्रयोग नगर्न अनुरोध गरिएको छ। |  | पठाओ नेपालका क्षेत्रीय निर्देशक असिममान सिंह बस्न्यातले जारी गरेको उक्त विज्ञप्तिमा स्पष्ट रुपमा लेखिएको छ- ‘साथै राइड भने निर्वाध सञ्चालन हुने जानकारी गराउँछौँ।’ | अर्थात् पठाओ स्वयंले जारी गरेको विज्ञप्तिमा उसको सेवा बन्द हुने सूचनाको खण्डन गर्दै राइड निर्वाध सञ्चालन हुने उल्लेख छ। | मिडियामा आएका समाचारमा  ट्राफिक महाशाखाका प्रवक्ता एसपी श्यामकृष्ण अधिकारीलाई उद्‍धृत गर्दै ‘चल्न दिँदैनौँ’ भनेको दावी गरिएको छ। तर यसबारे कुनै अडियो वा भिडियो उपलब्ध छैन। | त्यसको साटो कान्तिपुरको अनलाइनमा उनै प्रवक्ता अधिकारीलाई उद्‍धृत गर्दै  लेखिएको छ, ‘हामीले कुनै बन्द गर्ने निर्णय गरेका छैनौं,तर पठाओबारे गुनासा भने धेरै आएको हुँदा यसलाई व्यवस्थित रुपमा चलाउन जानकारी गराएका मात्र हौं ।’ | मकालुखबरमा पनि उनैलाई उद्‍धृत गर्दै लेखिएको छ, ‘पठाओलगायत कुनै शेयर राइडिङ सेवा प्रदायकलाई कारबाही गर्ने/नगर्ने भन्ने हामीले निर्णय गर्न सक्ने कुरा होइन र त्यस्तो निर्णय भएको पनि छैन।’ | ट्राफिक प्रहरीले विद्यमान ऐन नियमको पालना गराउने काम गर्छ। राइड सेयरिङ बन्द गर्ने वा नगर्ने भन्ने विषयमा यातायात व्यवस्था विभागले निर्णय गर्नुपर्ने हुन्छ। | मकालुखबरमा प्रकाशित समाचार अनुसार उनले भनेका छन्, ‘पछिल्लो समय चालकहरू झुरुप्प भएर बस्नाले आवागमन प्रभावित भएको र आवागमन व्यवस्थित गर्न अलि कडाइ गर्ने तयारी भने गरिएको हो।’ | सेतोपाटीमा प्रकाशित समाचार अनुसार कम्पनीकी मार्केटिङ म्यानेजर सुरक्षा हमालले भनेकी छिन्,  ‘ट्याक्सी चालक र हाम्रो राइडरबीच भएको झगडाले सेवा बन्द भएको होइन। प्राविधिक समस्याले भएको हो। प्राविधिकले बनाउँदै छन्।’ |  | दावी : पठाओको सेवा भोलिदेखि बन्द हुँदैछ। | तथ्य जाँच : भ्रामक खबर। ट्याक्सी चालक र पठाओ राइडर बीच विवाद हुने घटना यो हप्ता भएको, मंगलबार प्राविधिक कारणले समस्या भएर पठाओ एप नचलेको र ट्राफिक प्रहरीले आवागमन व्यवस्थित गर्ने तयारी गरेको समाचारहरुको पृष्ठभूमिमा पठाओको सेवा नै बन्द हुन लागेको जस्तो समाचार भ्रामक रुपमा आएका हुन्। महानगरीय ट्राफिक प्रहरी महाशाखाले यसबारे कुनै सूचना आफ्नो वेबसाइटमा सार्वजनिक गरेको छैन। केही मिडियामा जसको भनाई (महानगरीय ट्राफिक प्रहरी महाशाखाका प्रवक्ता) आएको छ, उनैले अरु मिडियामा पठाओ बन्द गर्ने निर्णय नभएको बताएपछि उनको भनाईलाई भ्रामक रुपमा प्रचार गरिएको देखिन्छ।"
https://nepalfactcheck.org/2021/02/viral-video-and-photo-factcheck/,"आम हड्तालको दिन भाइरल भएका फोटो र भिडियो- कुन सही, कुन भ्रामक? | ट्याक्सीमा आगजनी | एम्बुलेन्स तोडफोड | तरकारी फ्याँकेका फोटो | बिरामी बोकेको फोटो"," | नेपाल कम्युनिस्ट पार्टी (नेकपा) को पुष्पकमल दाहाल ‘प्रचण्ड’ र माधवकुमार नेपाल नेतृत्वको समूहले बिहीबार (फेब्रुअरी ४) गरेको देशव्यापी आम हड्तालको क्रममा सामाजिक सञ्जालमा विभिन्न फोटो र भिडियो भाइरल भएका छन्। | हामीले त्यसमध्ये केही फोटो र भिडियोको तथ्य जाँच (फ्याक्टचेक) गरेका छौँ। |  | युवा संघ नेपालको सचिवालय सदस्य रहेको परिचय फेसबुकमा राखेका रोशन बस्नेतले राखेको पोस्ट बिहीबार अपराह्नसम्म ५४९ पटक सेयर भएको छ। | यो पोस्टमा एउटा भिडियो र दुई वटा फोटो रहेका छन्। | यहाँ राखिएको भिडियो अलग्गै ६१० पटक सेयर भइसकेको छ। |  | त्यसैगरी भरतसिंह धामीले राखेको यही भिडियो ७२१ पटक सेयर भएको छ। |  | भिडियोमा ट्याक्सी जलाइएको बारे पीडितले बोलेका छन्। भिडियोमा अनलाइनखबरको लोगो रहेको छ। अनलाइनखबरको युट्युब च्यानलमा खोज्दा यही भिडियो ६ वर्षअघि अर्थात् सन् २०१५ अप्रिल ७ तारिखमा अपलोड भएको देखिन्छ। युट्युब लिङ्क यहाँ क्लिक गरी हेर्नुस्। |  | तत्कालीन एमाओवादी नेतृत्वको ३० दलीय मोर्चाको आन्दोलनका क्रममा बालकुमारीमा ट्याक्सीमा आगजनी गरेको बेलाको यो समाचार २०७१ चैत २४ गते प्रकाशित भएको अनलाइनखबरमा हेर्न सकिन्छ। | उनले राखेको दोस्रो फोटो एउटा जलेको ट्याक्सीको हो। |  | यस्तै खालको फोटो साझापथ अनलाइनमा पनि प्रकाशित छ।  उस्तै देखिने ट्याक्सी तर फरक एङ्गलका फोटोहरु सेतोपाटी र हिमालखबरमा छन्। बिहान गोंगबुमा प्रदेश ३-०१-००२ ज ५८८१ नम्बरको ट्याक्सीमा आगजनी गरेको समाचार पहिलोपोस्टमा पनि छ। बीबीसी नेपालीले गोङ्गगबुमा आगजनी गरिएको एक ट्याक्सीका चालक धादिङका कुम्भनारायण श्रेष्ठले ग्राहक बनेर आएका दुई जनाले झुक्याएर ट्याक्सीमा आगो लगाइदिएको बताएका छन्। | उनले राखेको अर्को फोटो एम्बुलेन्सभित्र बसिरहेकी महिलाले कागजात देखाउँदै गरेको हो। |  | यही फोटो अभियन्ताका रुपमा चिनिने ज्ञानेन्द्र शाहीले पनि आफ्नो फेसबुकमा राख्दै ‘जनता बिरामी भएको प्रमाण देखाउँदासम्म पनि हस्पिटल पुग्न नदिनु तपाईँको समाजवाद यही होला हैन कमरेड’ लेखेका छन्। उनको यो पोस्टमा १७२ सेयर र २६० कमेन्ट र २ हजारभन्दा बढी रियाक्सन छन्। |  | काठमाडौँपाटीका सम्पादक रोशन खड्काले पनि ट्विटरमा यही फोटो राख्दै ‘अराजकताको पनि हद हुन्छ नि, ननभेज आन्दोलन भनेको यही होला शायद’ लेखेका छन्। |  | यो फोटोको स्रोत खोज्ने क्रममा हामी युनाइटिङ युथ- युनाइटिङ नेपाली नामको फेसबुक पेजमा पुग्यौँ। त्यहाँ यही फोटो नौ वर्षअघि अर्थात् २१ मे २०१२ मा अपलोड भएको देखिन्छ। हेर्नुस् अर्काइभ लिङ्क। |  | सामाजिक सञ्जालमा तरकारी फ्याँकेका फोटो पनि भाइरल भएका छन्। प्रधानमन्त्री केपी शर्मा ओलीले समेत बिहीबार किसान महासंघले राजधानीमा आयोजना गरेको भेलालाई सम्बोधन गर्दै तरकारी सडकभरी फ्याँकेर प्रचण्डले क्रान्तिकारिता देखाएको भाषण गरेका थिए। हेर्नुस् भिडियो। | सुरेश भण्डारी नाम रहेको ट्विटर अकाउन्टबाट बिहीबार बिहान यी दुई फोटोसहित गरिएको ट्विटमा साँझसम्म ४१ रिट्विट र १०८ लाइक देखिन्छ। |  | यी फोटोहरुलाई गुगलमा रिभर्स इमेज सर्च गरी खोज्दा एउटा भारतको र एउटा नेपालकै पुरानो फोटो भएको भेटियो। | यहाँ प्रयोग भएको एउटा फोटो भारतको फिनान्सियल एक्सप्रेसमा सन् २०१७ को जुन ३ मा प्रकाशित भएको देखिन्छ। फोटो भारतको महाराष्ट्र राज्यमा त्यतिबेला गरिएको किसान आन्दोलनको थियो । |  |  | त्यसैगरी अर्को फोटो सहकारी नेपालमा ३ वर्षअघि अर्थात् २०१८ अगस्त २५ मा प्रकाशित भएको देखिन्छ। त्यसमा प्रकाशित समाचार अनुसार सर्लाहीको लालबन्दीका किसानले बेच्नका लागि बजार ल्याएको घिरौला व्यापारीले नकिनेपछि राजमार्गमै तरकारी फालेर विरोध जनाएका थिए। |  | अभियन्ता भनेर चिनिने ज्ञानेन्द्र शाहीले पनि तरकारी फ्याँकेको अर्को फोटो फेसबुकमा सेयर गरेका छन्। |  | त्यसैगरी यही फोटो काठमाडौँपाटीका सम्पादक रोशन खड्काले ट्विटरमा र अरु थुप्रैले पनि सामाजिक सञ्जालमा राखेका छन्। |  | फोटोमा देखिएको दृश्यका आधारमा खोज्ने क्रममा हामीले यो फोटोमा देखिएको जस्तै दृश्य काठमाडौँकै नापी विभागको पारी पट्टीको मध्य बानेश्वर छिर्ने गल्लीमा रहेको भेट्यौँ। |  | यो गल्लीमा अल इन वान मार्ट र कृषि विकास बैँक पनि रहेको छ। |  | फोटो पत्रकार विकास कार्कीले बिहीबार साँझ खिचेको फोटो। उनका अनुसार त्यहाँ तरकारी फ्याँकिएको कुनै संकेत छैन। नजिकै रहेको कृषि विकास बैँकका सुरक्षा गार्ड राजनकुमार थापाले आफू बिहानैदेखि त्यहीँ ड्युटीमा रहेको र तरकारी फ्याँकेको आफूले नदेखेको बताए। | तथ्य जाँच : भ्रामक । यो फोटो काठमाडौँको त हो तर तरकारी फ्याँकेको घटना कहिलेको हो भनेर हामीले पत्ता लगाउन सकेनौँ। त्यहाँ नजिकै रहेका सुरक्षा गार्डले तरकारी फ्याँक्ने जस्ता कुनै घटना त्यहाँ नभएको बताएका छन्। |  | सामाजिक सञ्जालमा आजको बन्द भन्दै भाइरल भएको अर्को फोटोमा खुट्टामा प्लास्टर गरिएको एक बिरामीलाई बोक्दै लगेको देखिन्छ। यो फोटोलाई रिभर्स इमेज सर्च गरी खोज्दा हामी गेट्टी इमेजेजको यो पेजमा पुग्यौँ। |  | त्यसमा राखिएको जानकारी अनुसार यो फोटो एएफपीका लागि प्रकाश माथेमाले १२ वर्षअघि अर्थात् सन् २००९ को जुन २१ मा खिचेका हुन्। तत्कालीन प्रधान सेनापति रुक्माङ्गद कटवाललाई बर्खास्त गर्ने सरकारको निर्णय राष्ट्रपतिले उल्टाएपछि सरकार छाड्न बाध्य तत्कालीन माओवादीले त्यसैको विरोधमा प्रदर्शन गर्दाको फोटो थियो यो। | तथ्य जाँच : भ्रामक । यो फोटो आजको बन्दको नभई १२ वर्षअघिको हो। | (सेन्टर फर मिडिया रिसर्च र माइसंसारको संयुक्त प्रयासमा सोसल मिडियामा भाइरल भएका र मिडियामा आएका समाचारहरुको तथ्य जाँच हामी गरिरहेका छौँ। तपाईँलाई शंका लागेका लिङ्क, फोटो वा भिडियो editor@nepalfactcheck.org वा blog@mysansar.com अथवा माइसंसारको फेसबुक पेज अथवा नेपालफ्याक्टचेकको वेबसाइट मार्फत् पठाउन सक्नुहुन्छ।)"
https://nepalfactcheck.org/2021/02/indian-flag-fake-photo/,के प्रचण्ड-माधव नेपालले नेतृत्व गरेको जुलुसमा भारतीय झण्डा बोकेर प्रदर्शन गरिएको हो? | के हो तथ्य ?," | आन्दोलनरत पुष्पकमल दाहाल ‘प्रचण्ड’ र माधव नेपालले नेतृत्व गरेको नेपाल कम्युनिस्ट पार्टी (नेकपा) ले आज (२०७७ माघ २८ गते बुधबार) राजधानी काठमाडौँमा प्रदर्शन र सभा गरेको छ। यस क्रममा एउटा फोटो सामाजिक सञ्जालमा भाइरल भएको छ जसमा अगाडि प्रचण्ड र माधव नेपालसहितका शीर्ष नेताहरु देखिन्छन् भने पछाडि भारतको राष्ट्रिय झण्डा देखिन्छ। यही फोटोको बारेमा हामीले तथ्य जाँच (फ्याक्ट चेक) गरेका छौँ। |  | ‘जनता टाइम्स’ अनलाइनले ‘प्रचण्ड–माधवले नेतृत्व गरेको जुलसमै भारतको झण्डा, यसरी खुल्यो नेपालविरोधी हर्कतको रहस्य’ शीर्षकको समाचार राखेको छ। समाचारको व्यहोरामा लेखिएको छ, ‘सत्तारुढ नेपाल कम्युनिष्ट पार्टी (नेकपा) बाट अलग भएर छुट्टै समुह खडा गरेको नेकपा पुष्पकमल दाहाल, प्रचण्ड–माधव नेपाल (पुमा) समुहको जुलुसमा भारतीय झण्डाको प्रयोग गरेको छ।’ हेर्नुस् अर्काइभ लिङ्क। |  |  | फेसबुकमा विशाल भट्टले राखेको यो फोटो बुधबार अपलोड गरेको एक घण्टामै ९१ पटक सेयर भइसकेको छ। फोटोसँगै ‘प्रचण्ड-माधव समूहले काठमाडौंमा आयोजना गरेको विरोध प्रदर्शनमा भारतीय झण्डा बोकेर प्रधानमन्त्री केपी ओलि विरुद्ध नारा लाउने भेटिएका छन्’ लेखिएको छ। हेर्नुस् अर्काइभ लिङ्क | त्यसैगरी राजनेता केपी शर्मा ओली नामको ग्रुपमा पनि यही फोटो सेयर भएको छ। |  | तीर्थ भट्टराईले पनि फेसबुकमा यस्तै व्यहोरासहित यही फोटो सेयर गरेका छन्। हेर्नुस् अर्काइभ लिङ्क |  | फेसबुकमा ‘भारतीय झण्डा बोकेर’ लेखेर सर्च गर्दा यही फोटो प्रशस्त भेटियो– |  | यो फोटोलाई गुगल रिभर्स इमेज सर्चमा खोज्दा हामी ‘क. प्रचण्ड / Comrade Prachanda’ नामको फेसबुक पेजमा पुग्यौँ। प्रचण्डको यो भेरिफाइड फेसबुक पेजमा २९ डिसेम्बर २०२० मा यही फोटो अपलोड भएको छ। |  | भाइरल भएको भारतीय झण्डा भएको फोटो र यो फोटोका अरु सबै दृश्य समान छन् भने भारतीय झण्डा मात्र फरक देखिएको छ। हेर्नुस् प्रचण्डको फेसबुकमा अपलोड भएको फोटो र भाइरल भएको फोटो– |  | दावी : प्रचण्ड–माधव नेपालले नेतृत्व गरेको जुलसमै भारतको झण्डा प्रयोग भयो। | तथ्य जाँच : मिथ्या सूचना । प्रचण्डको फेसबुकमा सन् २०२० डिसेम्बर २९ मा अपलोड भएको फोटोलाई सम्पादन गरेर भारतीय झण्डा राखेको देखिन्छ।"
https://nepalfactcheck.org/2021/02/coas-about-pm/,के प्रधान सेनापतिले प्रधानमन्त्रीलाई ‘इतिहासकै सबैभन्दा निडर’ भनेका हुन्? | कहाँ कसरी फैलियो भनाई? | तथ्य के हो ?," | प्रधान सेनापति पूर्णचन्द्र थापाले प्रधानमन्त्री केपी शर्मा ओलीलाई इतिहास कै सबैभन्दा निडर प्रधानमन्त्री भएको र आफूले गर्व गर्ने बताएको दावी गरिएको उनको भनाई सामाजिक सञ्जालमा भाइरल भएको छ। के साँच्चै प्रधान सेनापतिले यस्तो भनेका हुन्? हामीले यो विषयमा तथ्य जाँच (फ्याक्ट चेक) गरेका छौँ। |  | ‘राष्ट्रले इतिहासकै सबैभन्दा निडर प्रधानमन्त्री पाएको छ, हामी गर्व गर्छौँ – प्रधानसेनापति’ लेखिएको ओलीपक्षीय विद्यार्थी नेता ऐन महरको फेब्रुअरी ८, २०२१ को फेसबुक स्टायटस फेब्रुअरी २१ सम्ममा १६२ पटक सेयर भएको छ भने त्यसमा ४१८ कमेन्ट र ३ हजार ४ सय रियाक्सन छन्। | आइ सपोर्ट केपी ओली नाम रहेको फेसबुक पेजमा यही लेखिएको स्टायटस ८६ पटक सेयर भएको छ भने ३३१ कमेन्ट र ४ हजार ४ सय रियाक्सन छन्। |  | अर्काइभ लिङ्क | फेसबुकमा ‘राष्ट्रले इतिहासकै सबैभन्दा निडर प्रधानमन्त्री पाएको छ’ लेखी सर्च गरी हेर्दा फोटोका रुपमा यही स्टायटस राखेर सेयर भएका प्रशस्त स्टायटसहरु भेटियो। |  | त्यसैगरी अरु थुप्रैले पनि फेसबुकमा यही लेखेर पोस्ट गरेका छन्। हेर्नुस् लिङ्क । | सबै स्टाटसहरु फेब्रुअरी ८ वा त्यसपछि लेखिएका देखिन्छन्। | त्यसैगरी ट्विटरमा पनि धेरैले हुबहु यही व्यहोराको वाक्यसहित ट्विट गरेका छन्। |  | नरेश रोकायाको यो ट्विटमा फेब्रुअरी २१ सम्म १५ रिट्विट र १५७ लाइक देखिन्छ। विद्यार्थी नेता रोकाया हाल नेपाल ट्रस्टका बोर्ड सदस्य छन्। | ट्विटरमा दावीको फैलावट हेर्नका लागि होक्सीमा फेब्रुअरी ८ देखि ९ सम्ममा ‘निडर प्रधानमन्त्री पाएको छ’ शब्दसहित खोज्दा नेटवर्क यस्तो देखियो- | जुन दिन प्रधान सेनापतिको भनिएको यो भनाई भाइरल भयो, त्यसको अघिल्लो दिन अर्थात् फेब्रुअरी ७ तारिख (माघ २५ गते) नेपाली सेनाले एकीकरण मार्ग कार्यक्रम दोस्रो बृहत् सेमिनार समापन समारोहको आयोजना गरेको थियो। जङ्गी अड्डामा भएको यो कार्यक्रममा प्रधान सेनापति पूर्णचन्द्र थापा र प्रधान मन्त्री केपी शर्मा ओलीसमेत उपस्थित थिए। | नेपाली सेनाका प्रवक्ता सहायक रथी सन्तोष बल्लभ पौडेलले उक्त कार्यक्रममा प्रधान सेनापतिले बोल्ने कार्यक्रम नै नभएको दावी गरे। | यो कार्यक्रमको प्रत्यक्ष प्रसारण नेपाल टेलिभिजनले गरेको थियो। नेपाल टेलिभिजनको फेसबुक पेजमा यो कार्यक्रम हेर्न सकिन्छ। १ घण्टा ३७ मिनेटको यो भिडियोमा रक्षामन्त्री समेत रहेका प्रधानमन्त्री केपी शर्मा ओलीले मात्रै सम्बोधन गरेको देखिन्छ। प्रधान सेनापतिले कार्यक्रममा सम्बोधन गरेका छैनन्। |  | प्रवक्ता पौडेलका अनुसार सोही दिन बिहान प्रधान सेनापति थापाले जङ्गी अड्डामा भएको ‘नेपालको अन्तर्राष्ट्रिय सीमा सुरक्षा तथा व्यवस्थापनमा सम्बद्ध निकायहरुबीच समन्वयका क्षेत्रहरु’ विषयको दुई दिने सेमिनारको उद्घाटन समारोहमा भने उद्घाटन मन्तव्य राखेका थिए। | सो कार्यक्रमको भिडियो सेनाले आफ्नो युट्युब च्यानलमा अपलोड गरेको छ। |  | भिडियोमा प्रधानमन्त्री केपी शर्मा ओली, गृहमन्त्री रामबहादुर थापासँगै प्रधान सेनापति पूर्णचन्द्र थापाको पनि मन्तव्यका केही अंश राखिएको छ। प्रधान सेनापतिको मन्तव्यको करिब तीन मिनेटको अंशमा भाइरल भएको दावीमा जस्तो प्रधानमन्त्री बारे बोलेको पाइँदैन। | उक्त भिडियोमा प्रधान सेनापतिले लिखित मन्तव्य वाचन गरेको देखिन्छ। उक्त मन्तव्यको पूर्ण विवरण सार्वजनिक रुपमा कतै उपलब्ध नभएकोले त्यसमा समेटिएका सबै विषय यकिन गर्न हामी असमर्थ रह्यौँ। | अपडेट (फेब्रुअरी २२, दिउँसो १) : यो तथ्य जाँच प्रकाशन पछि नेपाली सेनाका प्रवक्ताको आधिकारिक ट्विटर ह्यान्डलबाट प्रधान सेनापति पूर्णचन्द्र थापाले उक्त दिन राखेको मन्तव्यको पूर्णपाठसहितको नेपाली सेनाको आधिकारिक वेबसाइटको लिङ्क सार्वजनिक भएको छ। त्यसमा ‘प्रधानमन्त्री’ शब्द एक ठाउँमा मात्र उल्लेख छ। मन्तव्यको अन्त्यमा लेखिएको छ, ‘अन्त्यमा, यस कार्यक्रममा उपस्थित भई आफ्नो महत्त्वपूर्ण समय प्रदान गरिदिनु भएकोमा सम्माननीय प्रधानमन्त्रीज्यू प्रति हार्दिक कृतज्ञता प्रकट गर्दै सम्पूर्ण विशिष्ट महानुभावहरुमा नेपाली सेनाको तर्फबाट हार्दिक धन्यवाद व्यक्त गर्न चाहन्छु।’ यसबाहेक दावी गरिए जस्तो ‘इतिहास कै सबैभन्दा निडर प्रधानमन्त्री भएको र आफूले गर्व गर्ने’ व्यहोरा त्यसमा देखिएन। |  | दावी : प्रधान सेनापतिले ‘राष्ट्रले इतिहासकै सबैभन्दा निडर प्रधानमन्त्री पाएको छ, हामी गर्व गर्छौँ’ भने। | तथ्य जाँच : अपुष्ट सूचना । प्रधान सेनापतिले ‘राष्ट्रले इतिहासकै सबैभन्दा निडर प्रधानमन्त्री पाएको छ’ भनेको अडियो अथवा भिडियो कुनै प्रमाण हामीले फेला पार्न सकेनौँ। त्यसैगरी कुनै मिडियामा पनि प्रधान सेनापतिको यो भनाईसहितको समाचार प्रकाशन भएको देखिँदैन। सामाजिक सञ्जालहरुमा व्याकरण समेत एउटै (सबै र भन्दालाई छुट्याएर ‘सबै भन्दा’ लेखिएको) पारेर यो सूचना कपिपेस्ट भएको देखिन्छ। सामाजिक सञ्जालमा यो सूचना राख्नेहरुले प्रधान सेनापतिले कहिले र कहाँ त्यसो भनेको बारेसमेत केही उल्लेख गरेका छैनन्। तसर्थ यो दावीलाई हामीले अपुष्ट सूचनाका रुपमा वर्गीकरण गरेका छौँ।"
https://nepalfactcheck.org/2024/09/national-id/,के राष्ट्रिय परिचय पत्र बनाउनको लागि सरकारले विश्व बैँकबाट ऋण लिएको हो ? | के छ दावी ? | तथ्य के हो ? | तथ्यजाँच,"राष्ट्रिय परिचय पत्र कार्यक्रमको लागि विश्व बैंकबाट १६ अर्ब ऋण लिएको दावी सामाजिक सञ्जाल फेसबुकमा भाइरल भएको छ।तर के यो कार्यक्रमको लागि सरकारले साँच्चिकै १६ अर्ब ऋण लिएको हो त ? हामीले यो विषयमा तथ्यजाँच गरेका छौँ। | अगस्त २४ मा ‘डा. बानिया प्रकाश’ नामको फेसबुक प्रोफाइलबाट एक लाख ४५ हजार फलोअर्स रहेको डा. सुरेन्द्र केसी फ्यान क्लब नामक ग्रुपमा एउटा पोस्ट गरिएको छ। | पोस्टमा राष्ट्रिय परिचय पत्र नाम बनाउन विश्व बैंक बाट १६ अरब रुपैयाँ ब्याजमा ऋण लिएको दावी गरिएको छ। | हेर्नुस्, स्क्रिनसट, अर्काइभ लिंक |  | यो तथ्यजाँच तयार पार्दासम्म उक्त पोस्टमा एक हजार भन्दा बढी रियाक्सन, एक सय ७५ वटा प्रतिक्रिया छ भने ६ सय ३५ पटक सेयर गरिएको छ। | सोही स्टाटस, झलिन्द्र सुराङ्गि मगरको फेसबुक पेजबाट तीन लाख ६४ हजार भन्दा बढी फलोअर्स रहेको हर्क साङपाङ राई धरान नामक फेसबुक ग्रुपमा पनि पोस्ट गरिएको छ। | यो तथ्यजाँच गर्दासम्म उक्त पोस्टमा १ हजार तीन सय रियाक्सन, २ सय ५४ प्रतिक्रिया छ भने १ हजार जनाले सेयर गरेका छन्। | हेर्नुस्, स्क्रिनसट, अर्काइभ लिंक |  | यस्ता पोस्टहरु भाइरल भएको र हाम्रो ह्वाटसएप नम्बर 9886069780 मा यसको तथ्य जाँच गर्न अनुरोध आएकोले हामीले तथ्य जाँच गर्ने निर्णय गर्‍यौँ। | तथ्यजाँचका लागि हामीले सबैभन्दा पहिला राष्ट्रिय परिचयपत्र तथा पञ्जिकरण विभागका महानिर्देशक युवराज कट्टेललाई सम्पर्क गर्‍यौँ। महानिर्देशक कट्टेलले राष्ट्रिय परिचय पत्र कार्यक्रमको लागि नेपाल सरकारले कुनै पनि वैदेशिक सहायता, अनुदान र ऋण नलिएको दावी गरे। | “यो विशुद्ध नेपाल सरकारको आन्तरिक स्रोतबाट चलाइएको कार्यक्रम हो, राष्ट्रिय परिचय पत्रको लागि राज्यले कुनै पनि विदेशी निकायबाट सहायता, ऋण र अनुदान लिएको छैन,” महानिर्देशक कट्टेलले भने। | हामीले थप बुझ्नका अर्थ मन्त्रालयका वैदेशिक सहायता समन्वय महाशाखाका प्रमुख धनिराम शर्मालाई सम्पर्क गर्‍यौँ। शर्माले पनि राष्ट्रिय परिचय पत्र कार्यक्रमको लागि यस्तो ऋण लिएको हो कि होइन भन्ने हाम्रो प्रश्नको जवाफमा बताए, “अहिले यस्तो केही छैन।” | हामीले थप बुझ्नको लागि अर्थ मन्त्रालयको २०८०‍- २०८१ को  आय-व्ययको अनुमान (रेडबुक‌) हेर्‍यौँ। उक्त रेडबुकमा राष्ट्रिय परिचयपत्र तथा पञ्जिकरण विभागको सञ्चार महसुल शीर्षकमा आइडिए २१०३००१ शोधभर्ना हुने ऋण लेखेको भेट्यौँ। तर, त्यहाँ रकम भने खुलाइएको थिएन। | त्यसपछि हामीले आइडिए २१०३००१ लाई गुगलमा सर्च गर्‍यौँ । उक्त नम्बर सर्च गर्ने क्रममा वर्ल्डबैँकको वेबसाइटमा स्ट्रन्थेनिङ सिस्टम फर सोसल प्रोटेक्शन एण्ड सिभिल रजिष्ट्रेशन लेखेको पेजमा पुग्यौँ। सोही पेजमा राखिएको अफिसियल पिडिएफ क्लिन गर्दा प्रोजेक्ट नाम स्ट्रन्थेनिङ सिस्टम फर सोसल प्रोटेक्शन एण्ड सिभिल रजिष्ट्रेशन रहेको एउटा डकुमेन्ट फैला पार्‍यौँ। हेर्नुस्, पिडिएफ लिंक | हेर्नुस्, स्क्रिनसट |  |  | उक्त डकुमेन्ट अनुसार,  २०१७ जुलाईमा सुरु भएर जुन २०२४ मा सकिएको उक्त प्रोजेक्टमा विश्व बैँकले ११५ मिलियन अमेरिकन डलर (११५ मिलियन अमेरिकन डलर कमिटमेन्ट) गरेको उल्लेख छ। र, बजेट कार्यान्वयन गर्ने एजेन्सीको नाम राष्ट्रिय परिचयपत्र तथा पञ्जिकरण विभाग उल्लेख गरेको छ। |  | आइडिए क्रेडिट नम्बरको अर्थ ऋण लिएको बुझिने अर्थमन्त्रालयका प्रवक्ता  महेश भट्टराईले बताए। | “आइडिए क्रेडिट नम्बर उल्लेख गर्नुको अर्थ ऋण लिएको बुझिन्छ तर राष्ट्रिय परिचयपत्र कार्यक्रमको हकमा ऋण लिएको हो या होइन भन्ने कुरा मैले डकुमेन्ट हेरेको छैन,” प्रवक्ता भट्टराईले भने। | आइडिए अर्थात् इन्टरन्याशनल डेभलपमेन्ट एशोसिएशन विश्व बैँकको एउटा अंग हो, यसले निम्न आय भएका देशहरुलाई कम ब्याजमा ऋण र अनुदान दिएर सहयोग गर्ने विश्व बैँकको वेबसाइटमा उल्लेख छ। | हामीले तथ्यजाँचको क्रममा ११५ मिलियन अमेरिकन डलरलाई नेपाली रुपैयाँमा कन्भर्ट गर्‍यौँ। अहिलेको रेटमा कन्भर्ट गर्दा लगभग १६ अर्ब पुगेको पायौँ। | हेर्नुस्, स्क्रिन सट। |  | त्यसैले, राष्ट्रिय परिचय पत्र बनाउन १६ अर्ब ऋण लिएको भनेर सामाजिक सञ्जालमा भाइरल भएको दावी सही भएको निश्कर्षमा हामी पुग्यौँ। | दावी : राष्ट्रिय परिचय पत्रको लागि १६ अर्ब विश्व ब्यांकबाट ऋण लिएको। | दावीकर्ता : भाइरल सामाजिक सञ्जालको पोस्ट। | तथ्यजाँच :  सही सूचना । राष्ट्रिय परिचय पत्र बनाउनको  विश्व बैँकले नेपाल सरकारमार्फत् राष्ट्रिय परिचयपत्र तथा पञ्जिकरण विभागलाई ऋण दिएको कागजातबाट देखिन्छ।  त्यसैले यो दावी सही हो।"
https://nepalfactcheck.org/2021/02/supreme-court-verdict/,के पुस ५ पछिका सबै नियुक्ति खारेज गर्न सर्वोच्चले आदेश दिएको हो? | यस्तो छ आएका खबर | तथ्य के हो ?," | सर्वोच्च अदालतले प्रतिनिधि सभा विघटन गर्ने सरकारको निर्णय बदर गर्ने फैसला २०७७ फागुन ११ गते सुनायो। योसँगै केही अनलाइन मिडिया र सामाजिक सञ्जालहरुमा पुस ५ गतेपछि सरकारले गरेका सबै नियुक्ति खारेज गर्न पनि सर्वोच्च अदालतले आदेश दिएको खबर आएका छन्। | के साँच्चै सर्वोच्च अदालतले यस्तो आदेश दिएको हो त? | हामीले यो विषयमा तथ्य जाँच गरेका छौँ। |  | पहिलोपोस्ट अनलाइनले अपराह्न ५ बजेर ५९ मिनेटमा ‘प्रतिनिधिसभा पुनर्स्थापना गर्ने सर्वोच्चको फैसला, पुस ५ पछिका सबै निर्णय रद्द’ शीर्षकको समाचारको पुछारमा ‘पुस ५ गतेपछि गरिएका सबै नियुक्तिसमेत अदालतले खारेज गर्न भनेको छ’ लेखेको छ। अर्काइभ लिङ्क | अङ्ग्रेजी न्युजपोर्टल माइरिपब्लिका र हाल प्रकाशनमा नरहेको रिपब्लिका अङ्ग्रेजी दैनिकका प्रधान सम्पादक सुभाष घिमिरेले ६ बजेर १० मिनेटमा ‘पुस ५ गतेपछि गरिएका सबै नियुक्तिसमेत अदालतले खारेज गर्न भनेको’ ब्रेकिङ न्युजको फोटोसहित ट्विट गरेका छन्। अर्काइभ लिङ्क | ६ बजेर २५ मिनेटमा अङ्ग्रेजी न्युजपोर्टल माइरिपब्लिकामा ‘Supreme Court scraps all appointments made by govt to various constitutional bodies after Dec 20’ शीर्षकको समाचार ब्रेकिङ न्युज भन्दै प्रकाशन गरेको छ। अर्काइभ लिङ्क |  | त्यसैगरी आर्थिक न्युजपोर्टल ‘बिजमान्डु’ मा पनि ‘प्रतिनिधिसभा पुनर्स्थापना गर्ने सर्वोच्चको फैसला, पुस ५ पछिका सबै निर्णय रद्द’ शीर्षकको समाचारको पुछारमा ‘पुस ५ गतेपछि गरिएका सबै नियुक्तिसमेत अदालतले खारेज गर्न भनेको छ’ लेखिएको समाचार ६ बजेर ३४ मिनेटमा प्रकाशन भएको छ। अर्काइभ लिङ्क |  | त्यसैगरी फेसबुकमा पनि धेरैले पुस ५ गतेपछि पछि गरिएका सबै नियुक्ति खारेज गरेको बारे स्टायटस लेखेका छन्। | अनलाइननेपाल नामको फेसबुक पेजमा पुस ५ गतेपछि गरिएका सबै नियुक्ति खारेज लेखिएको यो पोस्ट राति ११ बजेसम्ममा २२ पटक सेयर भएको छ भने २४ वटा कमेन्ट छन् र ३३४ वटा रियाक्सन छन्। |  | सर्वोच्च अदालतको संवैधानिक इजलासले गरेको आदेशलाई आधिकारिक वेबसाइटमा अपलोड गरिएको छ। त्यसमा निम्न पाँच प्रश्नमा मात्रै निर्णय गरिएको उल्लेख छ- |  | पुस ५ गतेपछिका संवैधानिक नियुक्तको विषय त्यसमा उल्लेख छैन। सार्वजनिक गरिएको संक्षिप्त आदेशको ५ औँ नम्बरको बूँदामा  ‘संघीय संसदको वर्तमान प्रतिनिधि सभा विघटनका लागि सम्माननीय राष्ट्रपति समक्ष गर्न भएको मिति २०७७।९।५ को सिफारिस तथा सो बमोजिम सम्माननीय राष्ट्रपतिबाट सोही मितिमा भएको प्रतिनिधि सभा विघटनको निर्णय, विज्ञप्ति समेतका तत्सम्बन्धी सम्पूर्ण कामकारवाहीहरु असंवैधानिक भएकोले प्रारम्भदेखि नै कानुनी प्रभाव शून्य रहने गरी उत्प्रेषणको आदेशले बदर हुने ठहर्छ’ लेखिएको छ। |  | पुस ५ गतेको प्रतिनिधि सभा विघटनका लागि प्रधानमन्त्रीले गरेको सिफारिश, सो बमोजिम राष्ट्रपतिले गरेको निर्णय, विज्ञप्ति र त्यससम्बन्धी सम्पूर्ण कामकारबाहीहरु असंवैधानिक भएकोले बदर हुने अदालतले ठहर गरेको हो। यसमा संवैधानिक नियुक्तिका लागि ल्याइएको अध्यादेश, त्यही अध्यादेश अनुसार संसदीय सुनुवाई बिना भएको नियुक्तिका विषयमा केही पनि उल्लेख छैन। | यी संवैधानिक नियुक्तिहरुविरुद्ध सभामुख अग्निप्रसाद सापकोटाले सर्वोच्चमा छुट्टै मुद्दा दायर गरेका छन्। त्यसमा फैसला हुन बाँकी छ। |  | दावी :  पुस ५ गतेपछि गरिएका सबै नियुक्ति सर्वोच्च अदालतले खारेज गर्न आदेश दिएको छ। | तथ्य जाँच : मिथ्या सूचना । सर्वोच्च अदालतले संवैधानिक निकायको नियुक्ति खारेज गर्ने वा सदर गर्ने भन्ने विषयमा कुनै आदेश फागुन ११ गते गरेको छैन। प्रतिनिधि सभा विघटनविरुद्ध परेको मुद्दामा मात्रै सर्वोच्च अदालतले त्यो बदर हुने निर्णय गरेको हो। सर्वोच्च अदालतको वेबसाइटमा उपलब्ध आदेशको विवरणबाट सामाजिक सञ्जाल र केही अनलाइन मिडियामा आएका समाचार मिथ्या रहेको पुष्टि हुन्छ।"
https://nepalfactcheck.org/2021/01/thesis-dump-photo-factcheck/,"भाइरल भएको थेसिस फ्याँकेको फोटो नेपालको हैन, ‘युनिभर्सिटी अफ कालाबार’को","फेसबुकमा साढे एक लाखभन्दा बढी फलोअर भएका पूर्व सचिव भीम उपाध्यायले गएको साता एउटा फोटो राखे जसमा थेसिस फोहरको डंगुरसरह फ्याँकेको देखिन्थ्यो। उनले यो फोटोलाई नेपालको भन्दै पोस्ट गरेका थिए। (केही दिनपछि उनले त्यसलाई सच्याए) | हाल क्यानाडामा रहेका भानुभक्त आचार्यले ‘हाम्रा थेसिसको यो हरिबिजोग । हाम्रो बौद्धिक क्षमताको सत्यनाश’ लेख्दै सोही फोटो ६ जनवरीमा फेसबुकमा पोस्ट गरे। यो पोस्टलाई जनवरी ८ मध्यरातसम्म १२१ पटक सेयर गरिएको छ भने ८७ कमेन्ट तथा २९७ रियाक्सन छ। | यो फोटो कहाँको हो ? यसबारे हामीले तथ्य जाँच गरेका छौँ। | यो फोटोलाई गुगलको रिभर्स इमेज सर्च गर्ने क्रममा हामीले भारतको आरभीसीजे नामको फेसबुक पेजमा पुग्यौँ। भाइरल मिमहरु राख्ने गरेको यो पेजमा यही फोटो ६ सेप्टेम्बर २०१८ मा राखिएको छ। |  | भारतीय सन्दर्भ जोडेर राखिएको यो फोटो ७० हजारभन्दा बढी सेयर भएको छ भने ४ हजारभन्दा बढी कमेन्ट र ८० हजारभन्दा बढी रियाक्सन देखिन्छ। | तर यो फेसबुक पेजमा भन्दा पनि अघि यो फोटो केही नाइजेरियाली वेबसाइट र ब्लगहरुमा राखिएको भेटिन्छ। | उदाहरणका लागि दिप्याराडाइम नामको यो नाइजेरियाली वेबसाइटमा सन् २०१६ को डिसेम्बर ५ मा यो फोटो प्रकाशित छ- | त्यसैगरी नाइजेरियान्युज हेडलाइन्स टुडे, नाइजेरियामोनिटर जस्ता अरु वेबसाइटहरुमा पनि उति नै बेला यो फोटो राखिएको देखिन्छ। | यी वेबसाइटहरुले फोटोको स्रोतका रुपमा Franklin Okechukwu Onwubiko को नाम उद्‍धृत गरेका छन्। फेसबुकमा खोज्ने क्रममा यही नामका पुरुषले ३ डिसेम्बर २०१६ मा यो सहित अरु केही फोटो पोस्ट गरेको देखिन्छ- |  | नाइजेरियाली वेबसाइटहरुले यो फोटो नाइजेरियाको युनिभर्सिटी अफ कालाबारको रहेको उल्लेख गरेका छन्। हामीले ती वेबसाइटहरुले मूल स्रोत मानेका फ्र्याङ्कलिनले अपलोड गरेका फोटोहरु हेर्‍यौँ। |  | अर्को फोटो- | यो नजिकबाट खिचिएको छ। | नजिकबाट खिचिएको फोटोलाई ध्यान दिएर हेर्दा त्यसमा युनिभर्सिटीको नाम देख्न सकिन्छ- | फोटोमा युनिभर्सिटी अफ कालाबार, कालाबार, नाइजेरिया लेखेको देखिन्छ। | युनिभर्सिटी अफ कालबारको वेबसाइटमा यो विश्वविद्यालय नाइजेरियामा सन् १९७३ देखि सुरु भएको उल्लेख छ। | दावी : नेपालका विश्वविद्यालयले विद्यार्थीले मेहनत गरी तयार पारेको थेसिस फोहरको डंगुरमा फ्याँके। | तथ्य जाँच : मिथ्या सूचना । भाइरल भएको यो फोटो सन् २०१६ मै इन्टरनेटमा आइसकेको थियो। त्यतिबेला सार्वजनिक भएका अन्य फोटोहरुमध्ये केही फोटोमा फ्याँकिएको भनिएको थेसिसको कभरमै युनिभर्सिटी अफ कालाबार, नाइजेरिया लेखेको देख्न सकिन्छ।"
https://nepalfactcheck.org/2021/01/wrong-photo-2/,प्रमुख मिडियाहरुले राखेको ‘चरीबाघ’को छालाको फोटो गलत | कुन मिडियामा कस्तो समाचार र फोटो? | के फोटोमा देखिएको चरीबाघकै छाला हो त?," | नेपालमा प्रमुख अनलाइन मिडियाहरुमा चरीबाघको छालासहित काठमाडौँबाट एक जनालाई प्रहरीले पक्राउ गरेको समाचार २०७७ पुस २० गते आएको छ। ती समाचारहरुमा पक्राउ परेका व्यक्तिको परिचयसहित ‘संरक्षित वन्यजन्तु चरीबाघको छाला (आखेटोपहार) थान–२’ सहित  नियन्त्रणमा लिइएको’ उल्लेख गर्दै फोटोसमेत राखिएको छ। के ती मिडियाले राखेका फोटो चरीबाघकै छालाको हो त ? हामीले यसबारे तथ्य जाँच गरेका छौँ। | अनलाइनखबरले ‘चरीबाघको छालासहित एकजना पक्राउ’ शीर्षकको समाचारमा यस्तो फोटो राखेको छ- |  | त्यसैगरी सेतोपाटीले ‘चरी बाघको छालासहित धापासीबाट एक पक्राउ’ शीर्षकको समाचारमा यस्तो फोटो राखेको छ- |  | ‘नेपालखबर‘ले ‘काठमाडौंमा चरीबाघको छाला बेच्दै गर्दा एक जना पक्राउ’ शीर्षकमा पनि उस्तै फोटो राखेको छ- |  | न्युज २४ टिभीको वेबसाइटमा ‘टोखाबाट चरिबाघको छाला बरामद’ शीर्षकमा यस्तो फोटो राखिएको छ- |  | मिडियामा आएका फोटोहरु बारे हामीले प्रकृति संरक्षणका लागि अन्तर्राष्ट्रिय संघ (आईयुसीएन) को बिरालो एवं साना मांसाहारी प्रजाति विज्ञ समूहका सदस्य यादव घिमिरेलाई सोध्यौँ। | उनले अनलाइनखबर, नेपालखबर र सेतोपाटीमा राखिएको फोटो ‘चरीबाघ’को हुन नसक्ने यी कारण दिए- | १) फोटोमा देखिएको छालामा थोप्लाहरू कहीँ पनि छैन। चरीबाघको प्रष्ट थोप्लाहरू हुन्छन्। जस्तै यो चरीबाघको छालाको फोटोमा देखिन्छ- |  | २) फोटोमा देखिएको छालाको ढाडमा एउटा कालो मोटो धर्सो छ, जुन चरीबाघमा त्यसरी प्रगाढ हुँदैन। | ३) यसको घाँटी नजिक पनि दुई वटा काला मोटा धर्साहरू देखिन्छन्, यस्तो पनि चरीबाघमा हुँदैनन्। | ४) निरबिरालोको पुच्छरमा कालो र सेतो जस्तै देखिने ब्याण्डहरू हुन्छन्, जुन चरीबाघमा हुँदैनन्। | घिमिरेका अनुसार मिडियामा आएको छालाको यो फोटो ‘चरीबाघ’को नभएर ‘निर बिरालो’को भएको स्पष्ट हुन्छ। | प्राध्यापक एवं वरिष्ठ वन्यजन्तुविज्ञ करन बहादुर शाह पनि मिडियामा आएका फोटो चरीबाघको हुननसक्ने बताउँछन्। ‘हामी यसैमा काम गरिरहेकाहरुले फोटो हेर्ने बित्तिकै यो चरीबाघको होइन, निर बिरालोको फोटो हो भनेर थाहा पाउन सक्छौँ’, उनी भन्छन्, ‘तर सामान्य व्यक्तिहरुले पनि छुट्याउन सक्ने केही विशेषता हुन्छ। चरीबाघ घरपालुवा बिरालो भन्दा अलिकति ठूलोमात्रै हुन्छ र जिउभरी प्रष्ट थोप्लासहितका बुट्टा हुन्छ।’ | शाहले भने, ‘चरीबाघ र निर बिरालोको छालाको आकार नै करिब-करिब दोब्बर हुन्छ- भैँसीको पाडो र बाख्री भने जस्तै।’ | यी दुई विज्ञको भनाई अनुसार अनलाइनखबर, नेपालखबर र सेतोपाटीको समाचारमा राखिएका फोटोहरुमा देखिएको छालाका बुट्टा, आकारले यो चरीबाघको नभई निर बिरालोको छाला भएको स्पष्ट हुन्छ। | दावी : काठमाडौंको टोखा नगरपालिका धापासीबाट प्रहरीले चरीबाघको छालासहित एक जनालाई पक्राउ गर्‍यो। | तथ्य : मिथ्या सूचना। फोटोमा चरीबाघको होइन निर बिरालोको छाला हो। | (सेन्टर फर मिडिया रिसर्च र माइसंसारको संयुक्त प्रयासमा सोसल मिडियामा भाइरल भएका र मिडियामा आएका समाचारहरुको तथ्य जाँच हामी गरिरहेका छौँ। तपाईँलाई शंका लागेका लिङ्क, फोटो वा भिडियो editor@nepalfactcheck.org वा blog@mysansar.com अथवा माइसंसारको फेसबुक पेज अथवा नेपालफ्याक्टचेकको वेबसाइट मार्फत् पठाउन सक्नुहुन्छ। नेपालफ्याक्टचेकको स्रोत खुलाएर तथ्य जाँच सामाग्री साभार गरी पुनः प्रकाशन गर्न सकिन्छ। )"
https://nepalfactcheck.org/2021/01/rajpatra-publication/,प्रतिनिधिसभा विघटनबारे सूचना राजपत्रमा कहिले प्रकाशित भयो?," | सर्वोच्च अदालतमा बिहीबार बहसका क्रममा ‘प्रतिनिधिसभा विघटनको सूचना राजपत्रमा प्रकाशित नभएको’ बारे प्रश्न उठेको थियो। त्यसपछि इजलासले महान्यायाधिवक्ताको खोजी गर्दै विघटनको सूचना भएको राजपत्र मागेको थियो। कान्तिपुर दैनिकले ९ माघ २०७७ को अङ्कमा ‘प्रतिनिधिसभा विघटन : राजपत्रमा सूचना खोइ ?, विघटनको सूचना एक महिना बित्दासमेत राजपत्रमा नआएको विषय अदालतमा उठेपछि गुपचुप ढंगले छापेर इजलासमा बुझाउने तयारी’ शीर्षकमा समाचार राखेको छ। समाचारमा ‘मुद्रण विभागको वेबसाइटमा बिहीबार राति अबेरसम्म पुस ५ को प्रतिनिधिसभा विघटनसम्बन्धी राजपत्र भने थिएन किनभने त्यो प्रकाशन नै गरिएको छैन’ दावी गरिएको छ। तर शुक्रबार महान्यायाधिवक्ता अग्नि खरेलले प्रतिनिधिसभा विघटनसम्बन्धी सूचना प्रकाशन गरिएको राजपत्र संवैधानिक इजलासमा पेश गरे। राजपत्र विवादबारे हामीले तथ्यजाँच (फ्याक्टचेक) गरेका छौँ। | कान्तिपुरको समाचारमा प्रधानमन्त्री तथा मन्त्रिपरिषद् कार्यालयमा कार्यरत कानुन समूहका सचिव धनराज ज्ञवालीले राजपत्रको बारेमा सोध्दा भनेका छन्, ‘आइसकेको होला, मुद्रण विभागको वेबसाइट हेर्नु न ।’ | वेबसाइटमा पनि राखिएको छैन भन्ने जिज्ञासामा मुद्रण विभागका महानिर्देशक ध्रुवकुमार पोखरेलको भनाई उद्धृत गरिएको छ, ‘छापिएपछि वेबसाइटमा आउँछ । ऐन, कानुन, नियम दुनियाँ आएको हुन्छ। नहेरी थाहा हुँदैन।’ | ‘प्रतिनिधिसभा विघटनको आधिकारिक सूचना राजपत्रमा नआएको विषयले अदालतमा प्रवेश पाएपछि गुपचुप ढंगले राजपत्र छाप्ने काम भइरहेको’ स्रोतहरूलाई उद्धृत गर्दै कान्तिपुरले दावी गरेको छ। | के हो राजपत्र ? | मुद्रण विभागको वेबसाइटमा लेखिए अनुसार, ‘नेपाल राजपत्र नेपाल सरकारको आधिकारिक प्रकाशन हो जसमा राष्ट्राध्यक्षबाट जारी भएका सम्बोधन, विधायिका संसदबाट पारित भएका ऐन अध्यादेशहरू र नियम, प्रकाशन गरिन्छ । विभिन्न प्रकारका महत्वपूर्ण सरकारी निर्णयहरुलाई वैधानिकता दिने तथा नागरिकहरुलाई ऐन, नियमको दायरा भित्र राख्ने सरकारी पत्र नेपाल राजपत्र वि. स. २००८ सालदेखि हालसम्म पनि नेपाल सरकार सूचना तथा संचार मन्त्रालय अन्तर्गत रहेर मुद्रण विभागले प्रकाशन गरि आमजनसमुदायलाई सरकारी निर्णयहरुको लिखित जानकारी दिई नागरिकहरुको सूचनाको हक सम्बन्धी अधिकार प्रदान गर्दै आइरहेको छ।’ | के छ कानुनी व्यवस्था? | केही सार्वजनिक लिखत प्रमाणीकरण नियमावली, २०६३ अनुसार संविधान अन्तर्गतका नियुक्ति वा अन्य सूचना राजपत्रको ‘भागः ४’ मा प्रकाशन गर्नुपर्ने हुन्छ। त्यसैले प्रतिनिधिसभा विघटनको सूचना पनि राजपत्रमा प्रकाशन हुनुपर्थ्यो। | कहिले प्रकाशन गरियो? | सर्वोच्च अदालतमा बहसका क्रममा राजपत्रमा सूचना प्रकाशित नभएको कुरा उठेको थियो। तर शुक्रबार महान्यायाधिवक्ता अग्नि खरेलले २०७७ पुस ५ गतेकै मितिमा प्रकाशित राजपत्र इजलासलाई बुझाएको समाचार आएको छ। राजपत्र कागजमा कहिले छापियो भन्ने विषय सार्वजनिक रुपमा उपलब्ध जानकारीहरुमार्फत् तथ्यजाँच गर्न नसकिने भए पनि वेबसाइटमा कहिले राखियो हेर्न सकिन्छ। | चार वर्षअघिदेखि नै नेपाल राजपत्रलाई प्रकाशन भएको २४ घण्टाभित्र मुद्रण विभागको वेबसाइटमा अपलोड गर्ने काम थालिएको समाचार राष्ट्रिय समाचार समितिमार्फत् विभिन्न मिडियामा २०७३ मंसिर २६ गते प्रकाशन भएको देखिन्छ। हेर्नुहोस्- कान्तिपुर, बाह्रखरी, थाहाखबर, पहिलोपोस्ट। सो दिन मुद्रण विभागले आयोजना गरेको कार्यक्रममा तत्कालीन सचिव दिनेशकुमार थपलियाले राजपत्रलाई प्रकाशन भएको १२ घन्टामै वेबसाइटमा राख्न पहल गरिनुपर्ने बताएको सोही समाचारमा उल्लेख छ। | मुद्रण विभागको प्रतिवेदन २०७३/७४ मा सूचना तथा सञ्चार मन्त्रालयका सचिव महेन्द्रमान गुरुङले ‘राजपत्र प्रकाशन भएको २४ घण्टाभित्र वेभसाइटमा (हुनुपर्ने वेबसाइट) राख्ने निर्देशिका स्वीकृत भई कार्यान्वयनमा तदारुकता देखाउनु यस विभागको उल्लेखनीय कार्य हो’ भनेका छन्। | त्यसैगरी सोही प्रतिवेदनमा मुद्रण विभागका तत्कालीन महानिर्देशक बलभद्र गिरीले ‘विभागले राजपत्र प्रकाशित भएको २४ घण्टाभित्रमा विद्युतीय अभिलेखीकरण गरी वेबसाइटमा राख्ने कार्यसमेत मिति २०७३/८/२६ देखि निरन्तर गरिरहेको छ’ लेखिएको छ। |  | यसबाट मुद्रण विभागले राजपत्र प्रकाशन भएको २४ घण्टाभित्र वेबसाइटमा राख्ने निर्देशिकासमेत स्वीकृत गरेर चार वर्षदेखि राजपत्र वेबसाइटमा राख्दै आएको देखिन्छ। | वेबसाइटमा राजपत्र कहिले राखियो? | प्रधानमन्त्रीको सिफारिशमा राष्ट्रपतिले प्रतिनिधि सभा विघटन गरेको विज्ञप्ति राष्ट्रपति कार्यालयले २०७७ पुस ५ गते दिउँसो जारी गरेको थियो। यो हिसाबले  २०७७ पुस ६ गते दिउँसोसम्म मुद्रण विभागको वेबसाइटमा राजपत्र अपलोड भइसक्नुपर्ने थियो। | तर इन्टरनेट साइटहरुको डिजिटल लाइब्रेरी अर्काइभ डट ओआरजीले २०२१ जनवरी ११ अर्थात्  विक्रम संवत् २०७७ पुस २७ गते अर्काइभ गरेको पेजमा प्रतिनिधि सभा विघटनसम्बन्धी सूचना राखेको देखिँदैन। त्यसमा २०७७ सालको ६७ नम्बरको राजपत्र नेपाल सरकार कार्यसम्पादन छैठौँ संशोधन नियमावली, २०७७ राखेको देखिन्छ। अर्काइभ गरिएको पेज यहाँ क्लिक गरी हेर्न सकिन्छ। |  | अहिले सोही वेबपेजमा ६८ औँ नम्बरमा ‘प्रतिनिधि सभा विघटनसम्बन्धी सूचना’ राखिएको छ। |  | मुद्रण विभागको वेबसाइटमा राजपत्रहरु .jpg फाइलका रुपमा अपलोड गर्ने गरिएको छ। ब्राउजरमा view source गरी हेर्दा अपलोड गरेको मिति र समय नै फाइल नाम हुने गरी फाइल अपलोड हुने गरेको देख्‍न सकिन्छ।  उदाहरणका लागि  संवैधानिक परिषद् (काम, कर्तव्य, अधिकार र कार्यविधि) सम्बन्धी ऐन, २०६६ लाई संशोधन गर्न बनेको अध्यादेश लाई हेर्न सकिन्छ। यो अध्यादेश जारी भएकै दिन प्रकाशित भएको भनिएको थियो र सोही दिन अध्यादेश अनुसार संवैधानिक परिषद्को बैठकसमेत बसेको थियो। सो अध्यादेशको फाइलको नाम हेर्दा यस्तो देखिन्छ- |  | यहाँ राजपत्रका तीन वटा पेज छन् तर jpg फाइल ६ वटा छन्। ध्यान दिएर हेर्नुभयो भने तीन वटा फाइलको नाम देखिन्छ- | 2020-12-16-07-35-21-19dhm.jpg | 2020-12-16-07-35-30-lQ9ci.jpg | 2020-12-16-07-35-31-uj2wA.jpg | यही नाममा पछाडि _marked.jpg राखिएका थप तीन वटा फाइलनामहरु छन्। | 2020-12-16-07-35-21-19dhm_marked.jpg | 2020-12-16-07-35-30-lQ9ci_marked.jpg | 2020-12-16-07-35-31-uj2wA_marked.jpg | फाइल नामको संरचना YYYY-MM-DD-HH-MM-SS-*****.jpg राखेको देखिन्छ। अर्थात् YYYY भनेको वर्षका चार वटा अंक, MM भनेको महिनाका दुई वटा अंक र DD मा तारिखका दुई वटा अंक, HH भनेको समयको घण्टा जनाउने दुई अङ्क, MM भनेको मिनेट जनाउने दुई अङ्क र SS भनेको सेकेन्ड जनाउने दुई अङ्क र ***** भनेको र्‍यान्डम पाँच अल्फाबेट वा नम्बर। | यसअनुसार यो फाइल २०२० डिसेम्बर १६ तारिख बिहान ७ बजेर ३५ मिनेट २१ सेकेन्डमा एउटा फाइल, ३० सेकेन्डमा अर्को फाइल र ३१ सेकेन्डमा अर्को फाइल अपलोड भएको बुझिन्छ। | २०२० डिसेम्बर १६ भनेको विक्रम संवत् २०७७ पुस १ गते पर्छ। यो भनेको अध्यादेश जारी भएको मंसिर ३० को भोलिपल्ट हो। | अब लागौँ प्रतिनिधि सभा विघटन सम्बन्धी सूचनाको .jpg फाइलतर्फ। यसमा यस्तो फाइल नाम देख्न सकिन्छ। |  | प्रतिनिधि सभा विघटनको सूचनासम्बन्धी राजपत्रको फाइलको नाम 2021-01-22-04-44-16-aNzC4.jpg रहेको छ। | यस अनुसार यो फाइल मुद्रण विभागको वेबसाइटमा २०२१ जनवरी २२ बिहान ४ बजेर ४४ मिनेट १५ सेकेन्डमा अपलोड भएको देखिन्छ। | दावी : मुद्रण विभागको वेबसाइटमा बिहीबार राति अबेरसम्म पुस ५ को प्रतिनिधिसभा विघटनसम्बन्धी राजपत्र थिएन। | तथ्य जाँच : सही । मुद्रण विभागले राजपत्र छापिएको २४ घण्टाभित्र वेबसाइटमा अपलोड गर्ने निर्देशिका नै पारित गरेर २०७३ सालदेखि नै त्यही अनुसार काम गर्दै आएको कागजातहरुले देखाएका छन्। तर प्रतिनिधि सभा विघटन गर्ने सूचना भएको राजपत्र विघटन भएको २२ दिनसम्म अर्थात्  २०७७ पुस २७ गतेसम्म अपलोड भएको अर्काइभमा देखिएन। फाइल नामको विश्लेषण गर्दा यो सूचनासहितको राजपत्र जनवरी २२ अर्थात् माघ ९ गते बिहान अपलोड भएको देखिन्छ।"
https://nepalfactcheck.org/2021/01/parsa-national-park-tiger-attack/,के पर्सामा बाघले आक्रमण गरी मान्छे लगेको हो? | भएको के हो ?,"२०७७ माघ १० गते सोसल मिडिया र विभिन्न अनलाइन मिडियाहरुमा पर्सा राष्ट्रिय निकुञ्जको क्षेत्रभित्र पर्ने पथलैया–अमलेखगञ्ज सडकखण्डबाट शनिबार बिहान बाघले एक पुरुषलाई जंगलतर्फ लगेको व्यहोराका समाचारहरु प्रकाशन भएका छन्। | के यो समाचार सही हो? यसबारे हामीले तथ्य जाँच (फ्याक्टचेक) गरेका छौँ। | ‘सीधा कुरा जनता’सँग नामको फेसबुक ग्रुपमा ‘बाघले आक्रमण गरी बारामा एक युवकलाई जंगलतिर लग्यो, खोजी कार्य सुरु’ शीर्षकको समाचार राखिएको छ। | यसमा आइतबार दिउँसोसम्म २२ कमेन्ट, ३५ सेयर र ६ सयभन्दा बढी रियाक्सन छ। | अन्जुलीअनलाइनमा प्रकाशित समाचारमा लेखिएको छ- | बाराको अमलेखगञ्ज–पथलैया सडकखण्डमा बाघले शनिबार बिहान एक पुरुषलाई आक्रमण गरी जंगलतिर लगेको छ । | पहि’चान खु’ल्न नसकेको अन्दाजी ४५ वर्षीय ती पुरुषलाई बाघले आ’क्रमण गरी जंगलतिर लगेको प्रत्यक्षदर्शीलाई उद्धृत गर्दै जिल्ला प्रहरी कार्यालय बाराका प्रवक्ता गौतम मिश्रले जानकारी दिनुभयो। | समाचारमा राखिएको फोटोलाई गुगलबाट रिभर्स इमेज सर्च गर्दा हामी द ग्लोब एन्ड मेलको यो समाचारमा पुग्यौँ- |  | त्यसैगरी इजरायलको वेबसाइटमा पनि एसोसिएटेड प्रेसको यही फोटोसहित समाचार छ। समाचार अनुसार यो फोटो सन् २०११ मा उत्तरपूर्वी भारतको प्रकाशनगर गाउँमा चितुवाले वन पालेलाई आक्रमण गर्दाको हो। | त्यसैगरी केटिएम दैनिकले पनि ‘पथलैया-अमलेखगञ्ज सडकमा पिसाव फेर्न जंगल पसेका पुरुषलाई बाघले तानेर लग्यो’ शीर्षकमा समाचार राखेको छ। |  | यो समाचार केही मूलधार मिडियाका अनलाइन संस्करणमा पनि आएका छन्। अन्नपूर्ण पोस्टको अनलाइनमा ‘बाघले मान्छे लगेको आशंका, निकुञ्जको टोलीद्वारा खोजी सुरु’ शीर्षकमा समाचार छ। | त्यसैगरी नयाँ पत्रिका दैनिकको अनलाइन संस्करणमा पनि ‘पिसाब फेर्न जंगल पसेका पुरुषलाई बाघले लगेको आशंकामा खोजी सुरु’ शीर्षकमा समाचार राखिएको छ। | यी दुई मूलधारका मिडियाले बाघले मान्छे लगेको नलेखी ‘आशंका’ शीर्षकमै खुलाएका छन्। | दुवै समाचारमा सडकमा हिडिरहेका पुरुष पिसाब फेर्न भन्दै नजिकैको जंगल पसेको, केही बेरमै ठूलो आवाजमा ती पुरुष चिच्याएपछि नजिकै रहेकी अर्की महिलाले प्रहरीलाई खबर गरेको  उल्लेख छ। | ती पुरुषको पहिचान हुन नसकेको पनि समाचारमा उल्लेख छ। | हामीले पर्सा राष्ट्रिय निकुञ्जका सूचना अधिकृत रमेशकुमार यादवलाई सोध्यौँ- के पर्सामा बाघले मान्छे लगेको हो? | ‘छैन,छैन। त्यो फेक न्युज हो,’ उनले भने। | यादवका अनुसार एक महिलाले भनेको भनेर खबर आएपछि खोज्दै जाँदा फेक न्युज भएको पत्ता लागेको हो। | खोज्दै जाँदा केही दिनअगाडि मुन्ना पण्डित नामका एक पुरुषले सोही ठाउँमा चितुवा देखेपछि बाइक लडेको र त्यही हल्ला फैलिएको उनले बताए। | जिल्ला प्रहरी कार्यालय बाराका प्रहरी प्रवक्ता गौतम मिश्रका अनुसार बाघले लगेको भनेर खबर गर्ने महिलाको सूचनाको आधारमा शनिबार निकुञ्ज, प्रहरी, सेना सबै मिलेर चार वटा हात्ती प्रयोग गरी खोजी गरिएको थियो। | ‘बाघले लगेर गएको भएपछि बाघले लगेको बाटोमा ब्लडहरु खसेको अथवा टोपी लगाएको थियो भन्छ, टोपी खसेको..त्यस्तो दसी प्रमाणहरु केही भेटिनु पर्ने…कुनै पनि चिज नभेटिसकेपछि त्यो फेक न्युज रहेछ भनेर निकुञ्जले हामीलाई भन्यो’, उनले भने। | कोही व्यक्ति हराएको भए आफन्त वा अरु कसैले हराएको भनेर प्रहरीमा रिपोर्ट गर्नु पर्नेमा त्यस्तो रिपोर्ट पनि भएको अवस्था नभएको प्रवक्ता मिश्रले बताए। | ‘त्यही ठाउँमा एउटा बाइकमा चितुवाले बाटो क्रस गर्दा लडेर सामान्य घाइते भएको भन्ने कुरा पनि आयो। त्यसपछि कुरो चाहिँ यो रहेछ, त्यतातिर डाइभर्ट भएछ भन्ने पनि निकुञ्जको भनाई हो’, उनले भने। | घटनास्थलमै पुगेर खोजी गरेका प्रहरीले पनि न घटना भएको भनिएको स्थानमा बाघले लगेको केही संकेत देखिएको, न हराएको भनिएका व्यक्तिको हुलिया र परिचय नै खुलेको बताए। | दावी : पर्सा राष्ट्रिय निकुञ्जको क्षेत्रभित्र पर्ने पथलैया–अमलेखगञ्ज सडकखण्डबाट शनिबार बिहान बाघले आक्रमण गरी एक पुरुषलाई जंगलतर्फ लग्यो। | तथ्यजाँच : अपुष्ट। राष्ट्रिय निकुञ्ज र प्रहरी कसैले पनि बाघले लगेको घटनाको केही प्रमाण भेट्टाउन सकेका छैनन्। राष्ट्रिय निकुञ्जका अधिकारीले त यसलाई फेक न्युज भएको दावीसमेत गरे। घटनास्थलमा बाघले लगेको केही संकेत नभेटिनु, हराएको व्यक्तिको परिचय र हुलिया नखुल्नुले बाघले आक्रमण गरी मान्छे लगेको पुष्टि नहुने देखिन्छ। | "
https://nepalfactcheck.org/2021/01/narayan-wagle-speech/,के नारायण वाग्लेले मन्दिर भत्काउनु पर्छ भनेका हुन् ? | नारायण वाग्लेले के भनेका थिए?,"सामाजिक सञ्जालमा यतिबेला नारायण वाग्ले चर्चामा छन्। ट्विटरमा ‘नारायण वाग्ले’ लेखिएका ट्विट सोमबार रातिदेखि सुरु भएर मंगलबार दिउँसो यो फ्याक्टचेक तयार पार्दासम्म झण्डै हजार ट्विट भइसकेको देखिन्छ। नागरिक समाजको ब्यानरमा सोमबार* भएको ‘बालुवाटार मार्च’ कार्यक्रमका क्रममा भएको प्रहरी कारबाही र त्यही कार्यक्रममा उनले गरेको भाषण हिजोदेखि चर्चामा छ। यसै क्रममा नारायण वाग्लेको फोटोसहित एउटा भनाई अहिले भाइरल भएको छ। के उनले यसो भनेकै हुन् ? यसबारे हामीले फ्याक्ट चेक गरेका छौँ। | सोसल मिडियामा नागरिक वाग्लेको चर्चा। | पत्रकार बिनु पोखरेलले मंगलबार (जनवरी २६) बिहान ६ बजेर ४६ मिनेटमा यही फोटोसहित गरेको ट्विटमा दिउँसोसम्म २८ रिट्विट, १० कोट ट्विट र १२८ लाइक छ। |  | त्यसैगरी कुसुम ज्ञवालीले मंगलबार बिहान ६ बजेर २१ मिनेटमा यही फोटोसहित गरेको ट्विटमा पनि ३६ रिट्विट र ११७ लाइक देखिन्छ। | डा. गोथे लगायत परिचय नखुलाएका अरु धेरैले पनि नारायण वाग्लेको भनाई दावी गरिएको यो फोटो ट्विटरमा राखेका छन्। |  | फेसबुकमा “नारायण वाग्ले” र “मन्दिर” सँगै राखेर सर्च गर्दा पनि प्रशस्त पोस्टहरु भेटिए- |  | फोटोमा नारायण वाग्लेलाई लेखक, अभियन्ता भन्दै उनको भनाईको रुपमा लेखिएको छ – संविधानमा धर्म निरपेक्षता लेखिएको छ। त्यसैले मन्दिर बनाउने पूजा गर्ने काम बन्द हुनुपर्छ। धर्म निरपेक्षताका लागि मन्दिरहरु भत्काउनु पर्छ। पूजापाठ बन्द गरिनु पर्छ। | सोमबारको कार्यक्रमका नारायण वाग्लेले गरेको भाषणका भिडियो विभिन्न मिडियामा आएका छन्। शिलापत्रले राखेको यो भिडियोको ४ मिनेट ४० सेकेन्डपछि वाग्लेले धर्म निरपेक्षताको सन्दर्भमा बोलेको देखिन्छ- |  | भिडियोमा उनले भनेका छन्- | अब जो बालुवाटारमा बस्या छन्, यिनले देशभरी पहिला मन्दिर बनाउँछु भन्दै हिँडे, अब पूजाआरती गर्दै हिँड्दैछन्। यिनले संविधान पढेका छन् कि छैनन्? त्यो संविधानमा के लेखेको छ? त्यो संविधानमा लेखेको छ- धर्म निरपेक्षता। यिनले त खल्बल्याउन खोजेको संघीयता, धर्म निरपेक्षता, समानुपातिक प्रतिनिधित्वसहितको लोकतन्त्र नै हो। त्यसकारण उनी मन्दिर मन्दिर जाउन्, यो माघको महिना हाम्रो शहिदहरुको महिना हो, ९७ सालका शहिदहरुलाई सम्झनलाई। नागरिक आन्दोलनले अबको कार्यक्रम शहिदहरुको कार्यक्रम गर्नेछ। शहिदहरुलाई जहाँ झुण्ड्याएको थियो, हामी त्यहीँ गएर समर्पण गर्छौँ। | त्यसैगरी उक्त कार्यक्रमको भिडियो सेतोपाटीले पनि युट्युबमा राखेको छ। पहिलोपोस्टले ट्विटरमा राखेको भिडियोको १ मिनेट २० सेकेन्डपछि यो प्रसंग सुन्न सकिन्छ। | नारायण वाग्लेले ‘मन्दिर बनाउने पूजा गर्ने काम बन्द हुनुपर्छ। धर्म निरपेक्षताका लागि मन्दिरहरु भत्काउनु पर्छ। पूजापाठ बन्द गरिनु पर्छ’ भनेको हामीले कुनै पनि विश्वसनीय मिडियामा समाचार भेटेनौँ। न उनले त्यसो भनेको कुनै अडियो र भिडियो नै सार्वजनिक भएको छ। | दावी : नारायण वाग्लेले यसो भने- ‘संविधानमा धर्म निरपेक्षता लेखिएको छ। त्यसैले मन्दिर बनाउने पूजा गर्ने काम बन्द हुनुपर्छ। धर्म निरपेक्षताका लागि मन्दिरहरु भत्काउनु पर्छ। पूजापाठ बन्द गरिनु पर्छ।’ | तथ्यजाँच : भ्रामक । सोमबार प्रधानमन्त्री केपी शर्मा ओली पशुपतिमा संकल्प पूजा गर्न गएको समाचार सार्वजनिक भएको थियो। त्यसैलाई लक्षित गरी वाग्लेले अहिले जो बालुवाटारमा बस्या छन्, यिनले देशभरी पहिला मन्दिर बनाउँछु भन्दै हिँडे, अब पूजाआरती गर्दै हिँड्दैछन् भनेको देखिन्छ। भाषणमा उनले ‘संविधानमा धर्म निरपेक्षता लेखिएको छ’ त भनेका हुन्। तर दावी गरिए जस्तो उनले ‘मन्दिर बनाउने र पूजा गर्ने काम बन्द हुनुपर्ने, धर्म निरपेक्षताका लागि मन्दिरहरु भत्काउनु पर्ने, पूजापाठ बन्द गर्नुपर्ने भनेको देखिएन। | *यसअघि बालुवाटार मार्च कार्यक्रम सोमबार भएको हुनुपर्नेमा भूलवश मंगलबार भएको उल्लेख भएकोमा सच्याइएको छ।"
https://nepalfactcheck.org/2021/01/minister-gyawali-quote/,के परराष्ट्र मन्त्री प्रदीप ज्ञवालीले ‘अख्तियारमा धूलो परेका फाइल निकाल्दै छौं’ भनेका हुन् ?," | माघ १० गते राति कान्तिपुर राष्ट्रिय दैनिकको अनलाइन संस्करण इकान्तिपुरमा ‘अख्तियारमा धूलो परेका फाइल निकाल्दै छौं : परराष्ट्रमन्त्री ज्ञवाली‘ शीर्षकमा समाचार छापियो। सोही दिन नेकपा ओली समूहका अगुवा कार्यकर्तालाई गुल्मीको रेसुंगा नगरपालिकाको तम्घासमा सम्बोधन गर्दै मन्त्री ज्ञवालीले त्यसो भनेको भनी समाचार इकान्तिपुरमा प्रकाशित भएपछि संवैधानिक निकायलाई सरकारको मातहत ल्याउन लागेको भन्दै सामाजिक सञ्जालमा यसको चर्को विरोध भयो। अधिकांशले इकान्तिपुरमा प्रकाशित सोही समाचारको लिङ्क सेयर गरेका थिए। के मन्त्री ज्ञवालीले वास्तवमै त्यसो भनेका हुन्? हामीले यसबारे फ्याक्ट चेक गरेका छौँ।


इकान्तिपुरको फेसबुकबाट यो समाचार बुधबार दिउँसोसम्म २७८ पटक सेयर भएको छ, ९०५ वटा कमेन्ट छन् भने ४,००० भन्दा बढी रियाक्सन छन्। |  | त्यसैगरी इकान्तिपुरको ट्विटरबाट यो समाचार ५१ पटक रिट्विट, ५५ कोट ट्विट र ४५२ लाइक भएको देखिन्छ। | कान्तिपुरका सम्पादक, अन्नपूर्ण पोस्टका प्रधान सम्पादक रहिसकेका र हाल इकागजका सम्पादक रहेका हरिबहादुर थापाले यही समाचारको लिङ्कसहित ट्विट गर्दै प्रश्न गरेका छन्- अख्तियार सरकारको गोटी हो? |  | त्यसैगरी सेतोपाटीका सम्पादक अमित ढकालले पनि यही समाचारको लिङ्कसहित व्यङ्ग्यात्मक रुपमा प्रश्न सोधेका छन्- ए, अख्तियार पनि सरकारको मातहत आएछ? फाइल पनि उहाँहरुले नै निकाल्ने रे अब! |  | मन्त्री ज्ञवालीले वास्तवमा के भनेका हुन् त भनेर हामीले कार्यक्रमको भिडियो खोज्यौँ। बीबीसी नेपालीले उनको भाषणको भिडियो त राखेको छ तर यो २ मिनेट ३८ सेकेन्डको मात्रै छ। | खोज्ने क्रममा हामी नेपाल कम्युनिस्ट पार्टी गुल्मी नामको फेसबुक प्रोफाइलमा पुग्यौँ, जहाँ शालिकराम बस्नेतले ट्याग गरी उक्त कार्यक्रमको भिडियो लाइभ गरेका छन्। |  | यो भिडियोको १० मिनेट ४५ सेकेन्डदेखि १२ मिनेट २३ सेकेन्डसम्म यो प्रसंगमा मन्त्री ज्ञवालीले बोलेको सुन्न सकिन्छ। उनले भनेका छन्- | सुशासनका क्षेत्रमा हामीले काम गर्‍यौँ। वर्षौँदेखि भ्रष्टाचारका फाइलहरुमा जहाँ धुलो परेको थियो, ती फाइलहरुलाई हामीले उधिन्न थाल्यौँ। | अहिले तपाईँले सुनिरहनुभएको छ त्यसका तरङ्गहरु। हामीले त केही भनेका छैनौँ। तर चोरको खुट्टो काट भन्दा केही साथीहरुले त्यत्तिकै त्यत्तिकै खुट्टा उचालिरहनु भा छ। नेकपा त्यति कमजोर छैन कि कसैलाई गलत आरोपहरु लगाएर प्रतिशोध साँध्न परोस्। हामी कसैलाई प्रतिशोध साँध्दैनौँ । तर कसैलाई बचाउन पनि सक्दैनौँ । | भ्रष्टाचारीको कुनै पार्टी हुँदैन। भ्रष्टाचारीको कुनै जात हुँदैन। भ्रष्टाचारीको कुनै धर्म हुँदैन। भ्रष्टाचार भ्रष्टाचार हो र जो कसैले गरे पनि त्यो अक्षम्य हुन्छ। हामीले पुराना ती घटनाहरु उधिन्न थाल्यौँ। सुन तस्करीका प्वालहरु हामीले टाल्न थाल्यौँ। सुन तस्करहरु अहिले ३२ जना भन्दा बढी जेलमा छन्। जङ्गलमा लुकाएका मझेरीमुनि खनेर राखेका डल्लाका डल्ला सुनहरू सरकारले निकाल्यो। हुन त केही साथीहरू भन्दै हुनुहुन्छ ‘खै सुन?’ अर्काको अर्को सरकार हुँदा सेटिङ गरेर तस्करी हुन्छ। यो सरकार आउँछ र सेटिङ गर्नेहरूलाई पाता फर्काएर जेल हाल्छ। धन्यवाद भन्नु छैन साथीहरूले उल्टै आरोप लगाउनुहुन्छ… | भाषणका क्रममा उनले कतै पनि अख्तियार शब्दको उच्चारण गरेको सुनिँदैन। | बीबीसी नेपालीले पनि २४ जनवरीमा पोस्ट गरेको समाचारमा ‘उनले प्रत्यक्ष रूपमा अख्तियार दुरुपयोग अनुसन्धान आयोगको नाम लिएको भने सुनिँदैन’ लेखेको छ। | इकान्तिपुरकै समाचारमा पनि हेडलाइन र लिडलाइन बाहेक कोटमा अख्तियार लेखेको देखिँदैन। इकान्तिपुरको समाचार यस्तो छ- |  | कान्तिपुरको समाचारको पहिलो र दोस्रो अनुच्छेदमा मात्र यो प्रसंग उल्लेख छ। शीर्षकमा ‘अख्तियारमा धुलो परेका फाइल निकाल्दै छौँ : परराष्ट्रमन्त्री ज्ञवाली’ लेखिएको छ भने लिडलाइनमा ‘परराष्ट्र मन्त्री प्रदीप ज्ञवालीले अदालत र अख्तियारमा धूलो परेका फाइल सरकारले निकाल्न थालेको बताएका छन्। यसले पार्टीभित्र नयाँ तरङ्ग आएको उनको भनाई छ’ लेखिएको छ। | अख्तियार र अदालत दुवै शब्द उनले उच्चारण गरेको भिडियोमा सुनिएको छैन। | ज्ञवालीको भनाईका रुपमा कोट गरिएको वाक्य ‘वर्षौँसम्म थन्काएर राखेका धूलो परेका फाइललाई निकालेर हेरिन्छ, भ्रष्टाचारी त्रसित भएका छन्’ पनि मिलेको छैन। समाचारमा कसैको भनाई उद्दरण चिह्न राखेर उद्‍धृत गर्दा जे भनेको हो त्यही लेख्नुपर्ने मान्यता छ। | ज्ञवालीले ‘धूलो परेका फाइललाई निकालेर हेरिन्छ’ भनेर भविष्यकालको शब्द हैन, ‘वर्षौँदेखि भ्रष्टाचारका फाइलहरुमा जहाँ धुलो परेको थियो, ती फाइलहरुलाई हामीले उधिन्न थाल्यौँ’ शब्द प्रयोग गरेका छन्। | युनिभर्सिटी अफ रिचमण्डको राइटिङ इन डिसिप्लेनमा लेखिएको छ- ‘लेख्नेहरुले स्रोतको मुखमा आफ्ना शब्दहरु राख्न पाउँदैनन्।’ | ‘उधिन्न थाल्यौँ’ भन्नु र ‘निकालेर हेरिन्छ’ भन्नुको अर्थ फरक हुनछ। | प्रत्यक्ष रुपमा उनले अख्तियार भनेका छैनन्। तर के धुलो परेका फाइलहरुलाई उधिन्न थाल्यौँ भन्नुले अख्तियारलाई नै संकेत गर्छ त? | बीबीसी नेपालीसित मन्त्री ज्ञवालीले ‘आफूले आयोगलाई प्रभावित पार्न वा दबाव दिन त्यस्तो अभिव्यक्ति नदिएको’ दाबी गरेका छन्। | तर ज्ञवालीले भनेको ‘अहिले तपाईँले सुनिरहनुभएको छ त्यसका तरङ्गहरु। हामीले त केही भनेका छैनौँ। तर चोरको खुट्टो काट भन्दा केही साथीहरुले त्यत्तिकै त्यत्तिकै खुट्टा उचालिरहनु भा छ’ वाक्य भने माघ ८ मा प्रचण्ड र माधव नेपालले सम्पादकहरुसँग गरेको अन्तर्क्रियामा नेपालले उठाएको प्रसंगसित सम्बन्ध जोडिएको देखिन्छ। | अनलाइनखबरमा प्रकाशित समाचार अनुसार उक्त अन्तर्क्रियामा नेपालले भनेका थिए- | केपी ओलीको हातमा भएको भए मलाई जेलमा कोचिसक्थे । उनले भनेका थिए, एक महिनामा तपाईले थाहा पाउनुहुनेछ, एक महिनामा म यस्तो एउटा ‘सकिङ स्टेप’ लिँदैछु । त्यो के रहेछ भने पहिलो नम्बरमा माधव नेपाललाई र दोस्रो नम्बरमा प्रचण्डलाई जेलमा कोच्ने । के पो गर्लान्, के पो गर्लान् भनेको त उही ललिता निवासको कुरा उठाएर पार्न सकिन्छ कि भन्ने रहेछ। | मैले चुनौती दिएँ, हेर्छु म । ल्याउनोस् । छानविन गर्नोस् भनेर मैले त्यो बेलामा प्रधानमन्त्री हुँदाको मात्र हैन, मेरो जीवनका एक-एक घटनाका बारेमा जाऔं भनें । ०४८ सालमा होस्, ०५१ सालमा उपप्रधानमन्त्री भएको अवस्थामा होस्, पार्टी महासचिव भएर मन्त्रीहरुलाई सञ्चालन गर्दाखेरि होस्, यी सबैको छानविन गरौं भनिसकेपछि हैन हैन, मैले त्यसो गर्न खोजेको हैन भन्नुभयो। | ललित निवास प्रकरणमा अख्तियारले अनुसन्धान गरी सरकारी, सार्वजनिक जग्गा हिनामिना प्रकरणमा तत्कालीन उप-प्रधानमन्त्री सहित ३ मन्त्री, ६ विशिष्ट श्रेणीका पदाधिकारी, कर्मचारीहरू र अन्य व्यक्तिहरू समेत गरी जम्मा १७५ जना उपर आरोपपत्र दायर गरेको थियो। | कान्तिपुरमा प्रकाशित समाचार* अनुसार मन्त्रिपरिषद्बाट २०६७ सालमा भएको निर्णयमा अख्तियार प्रवेश नगरेकाले  तत्कालीन प्रधानमन्त्री माधवकुमार नेपाल, २०६९ सालमा गुठीका नाममा कायम गर्ने भनी गरेको सैद्धान्तिक निर्णयमा अख्तियार प्रवेश नगरेकाले  तत्कालीन प्रधानमन्त्री बाबुराम भट्टराई र हाल ओली पक्षमा रहेका महासचिव विष्णु पौडेलका छोरा नवीन पौडेललाई जग्गा फिर्ता गर्ने प्रतिबद्धता जनाएकाले ‘जफत प्रयोजन’ का लागि अख्तियारले प्रतिवादी बनाएको थिएन। | त्यसैगरी लोकमानसिंह कार्की अख्तियारका प्रमुख आयुक्त रहँदा उनको नियुक्तिबारे परेको मुद्दा सर्वोच्च अदालतले पुनरावलोकन गर्ने निर्णय गरेसँगै २०७३ भदौ ३१ गते राति अख्तियारले पत्रकार सम्मेलन गरी माओवादी लडाकू शिविरमा भएको घोटालाको छानबिन अघि बढाएको घोषणा गरेको थियो। त्यतिबेला प्रधानमन्त्री पुष्पकमल दाहाल तथा उपराष्ट्रपति नन्दकिशोर पुन छानबिनको दायरामा आएको समाचार आएका थिए। | ‘वर्षौँदेखि भ्रष्टाचारका फाइलहरुमा जहाँ धुलो परेको थियो, ती फाइलहरुलाई हामीले उधिन्न थाल्यौँ’ भन्दै मन्त्री ज्ञवालीले गरेको भाषणलाई यही सन्दर्भमा बुझेर व्याख्या गरेको देखिन्छ। | एन्टी करप्सन एक्सपर्ट नारायण मानन्धरका अनुसार भ्रष्टाचारको विषयमा छानबिन अख्तियारले मात्र नभई राज्यका एक दर्जनभन्दा बढी निकायले गर्न सक्छन्। उदाहरणका लागि नेपाल प्रहरीको केन्द्रीय अनुसन्धान ब्युरो, वैदेशिक रोजगारीको विषयमा भएका भ्रष्टाचारहरुको विषयमा वैदेशिक रोजगार न्यायाधीकरण, सम्पत्ति शुद्धीकरण तथा आतङ्कवादी क्रियाकलापमा वित्तीय लगानी निवारणसम्बन्धमा अनुसन्धान गर्ने प्रमुख निकायको रुपमा सम्पत्ति शुद्धीकरण अनुसन्धान विभाग, सार्वजनिक निकायहरुबाट हुने अनियमितता, ढिलासुस्ती, भ्रष्टाचार सम्बन्धमा उजुरी संकलन गर्नलाई राष्ट्रिय सतर्कता केन्द्र , गुप्तचर विभाग आदि रहेका छन्। | अख्तियारले यसअघि ‘अनुचित कार्य’ र ‘भ्रष्टाचार’ दुवैको अनुसन्धान र तहकिकात गर्न वा गराउन सक्ने भए पनि नयाँ संविधानले उसलाई भ्रष्टाचारमा मात्र सीमित राखेको छ। |  | अन्तरिम संविधान २०६३ को व्यवस्था । |  | हालको संविधानको व्यवस्था । | मानन्धरका अनुसार सार्वजनिक पद धारण गरेको व्यक्तिले गर्नु नपर्ने काम गरेकोलाई ‘अनुचित कार्य’का रुपमा व्याख्या गरी त्यसलाई राष्ट्रिय सतर्कता केन्द्रमार्फत् राखिएको छ। | यद्यपि उनका अनुसार भ्रष्टाचारको विषयमा अनुसन्धान गरी मुद्दा चलाउने संवैधानिक अङ्गसमेत रहेको एकमात्र निकाय भने अख्तियार दुरुपयोग अनुसन्धान आयोग नै हो। | दावी : परराष्ट्र मन्त्री प्रदीप ज्ञवालीले ‘अख्तियारमा धूलो परेका फाइल निकाल्दै छौं’ भने। | तथ्यजाँच : भ्रामक । मन्त्री ज्ञवालीले भाषणमा कतै पनि ‘अख्तियार’ भनेका छैनन्। समाचारको लिडलाइनमा प्रयोग गरिएको उद्धरण (कोट) पनि ज्ञवालीले बोलेको जस्ताको तस्तै हुनुपर्नेमा त्यस्तो छैन। ज्ञवालीले ‘धूलो परेका फाइललाई निकालेर हेरिन्छ’ भनेका थिएनन्, ‘वर्षौँदेखि भ्रष्टाचारका फाइलहरुमा जहाँ धुलो परेको थियो, ती फाइलहरुलाई हामीले उधिन्न थाल्यौँ’ भनेका थिए। त्यसैगरी समाचारको लिडलाइनमा अख्तियार र अदालत शब्द प्रयोग भएको छ, जुन ज्ञवालीले बोलेकै थिएनन्। मन्त्री ज्ञवालीले बोलेको भाषणलाई अख्तियारमा पेन्डिङमा रहेका केसहरुको सन्दर्भ जोडेर समाचारमा व्याख्या गर्न सकिन्थ्यो, तर त्यो नगरी नबोलिएको विषयलाई शीर्षक र उद्धरणमा राखिएका कारण हामीले यो समाचारलाई भ्रामकका रुपमा वर्गीकरण गरेका छौँ। हेर्नुस् हाम्रो वर्गीकरणका अर्थ। | *सच्याइएको : यसअघि लिङ्कब्याकमा कान्तिपुरको समाचार हुनुपर्नेमा नागरिकको समाचारको लिङ्क परेकोमा सच्याइएको छ।"
https://nepalfactcheck.org/2021/01/prachanda-jutta-prahar/,के प्रचण्डलाई विराटनगरमा जुत्ता प्रहार भएको हो? | जुत्ता प्रहार भएको हो?,"अलग अलग समूहको नेतृत्व गरिरहेका नेकपाका नेताहरुले देशभर अलग अलग सभाहरु गर्दैछन्। यही क्रममा पुष्पकमल दाहाल ‘प्रचण्ड’ र माधव नेपालले अध्यक्षता गरिरहेको समूहले जनवरी २९, शुक्रबार विराटनगरमा सभाको आयोजना गरेको थियो। सो सभामा प्रचण्डमाथि जुत्ता प्रहार गरिएको भन्दै विभिन्न सामाजिक सञ्जालमा फोटोसहित दावी गरिएका छन्। यो विषयमा हामीले तथ्य जाँच (फ्याक्ट चेक) गरेका छौँ। | कृतिका शाह नाम राखिएको ह्यान्डलबाट जनवरी ३०, शनिबार दिउँसो फोटोसहित ‘गणतन्त्रका नाइके प्रचण्डलाई विराटनगरमा जुत्ता प्रहार गरिएको’ दावी गरिएको छ। आइतबार दिउँसोसम्म यो ट्विटमा ५३ रिट्विट, १७ कोट ट्विट र ७५३ लाइक छन्। हेर्नुस् अर्काइभ लिङ्क | त्यसैगरी फेसबुकमा साढे १६ लाखभन्दा बढी फलोअर रहेको फेसबुक ग्रुप “Maya माया” मा यही फोटोसहित ‘प्रचण्डमाथि विराटनगरमा जुत्ता प्रहार भएको’ दावी शनिबार दिउँसो १ बजेर १३ मिनेटमा राखिएको छ। यो पोस्टलाई आइतबार दिउँसोसम्ममा ६६८ पटक सेयर गरिएको छ भने २ हजार कमेन्ट छन्। त्यसैगरी १३ हजारभन्दा बढी रियाक्सन छन्। हेर्नुस् अर्काइभ लिङ्क |  | फेसबुकमा “प्रचण्ड” र “जुत्ता प्रहार” शब्द राखी सर्च गर्दा यही फोटोसहित प्रशस्तै पोस्टहरु भेटिए- |  | शुक्रबार विराटनगरमा भएको प्रचण्ड-माधव नेपाल समूहको विरोध सभा फेसबुकका विभिन्न पेजहरुबाट लाइभ गरिएको थियो। कुनैमा पनि जुत्ता प्रहार भएको वा होहल्ला भएको देखिँदैन/सुनिँदैन। | हामीले विराटनगरमा रहेर लामो समयदेखि पत्रकारिता गरिरहेका पत्रकार अनन्तराज न्यौपानेलाई सोध्यौँ। उक्त सभामा अगाडिको पंक्तिमै रहेर समाचार संकलन गरेको बताउने न्यौपानले भने, ‘मैले त देखिनँ। मलाई लाग्छ जुत्ता प्रहार गरेको होइन। यो असत्य हो।’ | त्यसैगरी हामीले कुनै पनि छापा वा अनलाइन मिडियामा विराटनगरमा जुत्ता प्रहार भएको समाचार भेटेनौँ। | अनलाइनखबर र नयाँ पत्रिकामा प्रचण्डलाई जुत्ता प्रहार गरिएको समाचार त छ, तर त्यो झण्डै एक वर्षअघि (मार्च, २०२०- फागुन २०७६) को हो। काठमाडौँको राष्ट्रिय सभागृहमा नेकपा नेता भरतमोहन अधिकारीको प्रथम स्मृति सभामा सम्बोधन गरेर सिटमा फर्किने क्रममा दर्शकदीर्घाबाट जुत्ता प्रहार भएको थियो। जुत्ता प्रहार गर्ने व्यक्तिलाई सशस्त्र प्रहरीले नियन्त्रणमा लिएर नेपाल प्रहरीलाई बुझाएको थियो। | विराटनगरबाट फेसबुक लाइभ गरिएका भिडियोहरुको पृष्ठभूमि हेर्दा सामाजिक सञ्जालमा भाइरल भएको प्रचण्डको फोटो विराटनगरकै सभाको भएको पुष्टि हुन्छ। सो फोटोका आधारमा खोज्ने क्रममा हामी विराटनगरबाट सञ्चालित अनलाइन मिडिया कोशीअनलाइनले फेसबुकमा राखेको भिडियोमा पुग्यौँ। भाइरल भएको फोटो सोही भिडियोको स्क्रिनसट रहेको प्रष्ट छ। |  | २२ सेकेन्डको सो भिडियोमा प्रचण्ड मञ्चबाट झर्दै गरेको देख्न सकिन्छ। यहाँ जुत्ता प्रहार भएको देखिँदैन। बरु भिडियोमा पृष्ठभूमिबाट ‘फोटो खिच्न पाउनु पर्‍यो’ भनेको सुनिन्छ। |  | कोशीअनलाइनले जिल्ला प्रहरी कार्यालय मोरङका प्रहरी उपरीक्षक सन्तोष खड्काको भनाईसहितको समाचार पनि राखेको छ। खड्काले समाचारमा भनेका छन्, ‘कहीँकतै प्रहार भएको छैन हल्ला मात्रै हो।’ | दावी : प्रचण्डलाई विराटनगरमा जुत्ता प्रहार गरियो। | तथ्य जाँच : मिथ्या समाचार । सामाजिक सञ्जालमा भाइरल भएको फोटो भएकै भिडियोमा प्रचण्ड मञ्चबाट ओर्लँदै गरेको र जुत्ता प्रहार भएको देखिन्न। कार्यक्रममा उपस्थित पत्रकारको भनाई, प्रहरी अधिकारीको भनाई र कुनै पनि विश्वासिला मिडियामा यो सम्बन्धी समाचार नभेटिएर फेसबुक ग्रुप र पेजहरु र ट्विटरमा मात्रै भेटिनु र त्योसँगै भिडियो नरहनुले पनि यो समाचार गलत रहेको देखिन्छ।"
https://nepalfactcheck.org/2022/12/nemakipa/,के नेमकिपाले दुई प्रदेशको प्रदेश सभामा समानुपातिकमा शून्य मत पाएको हो? | के छ समाचारमा ? | के हो तथ्य ? | तथ्य जाँच,नागरिक राष्ट्रिय दैनिकले २१ मंसिर २०७९ बुधबारको अङ्कमा ‘सकियो मतगणना’ शीर्षकको समाचार पहिलो पेजमा छापेको छ। समाचारको बाँकी अंश दोस्रो पेजमा पनि राखिएको छ। त्यसमा नेपाल मजदूर किसान पार्टी (नेमकिपा) ले प्रदेश १ र मधेश गरी दुई प्रदेशमा प्रदेश सभातर्फ समानुपातिकमा शून्य मत पाएको उल्लेख गरेको छ। | तर हाम्रो तथ्य जाँचमा नागरिकको यो दावी गलत देखिएको छ। | नागरिक राष्ट्रिय दैनिकको ‘सकियो मतगणना’ शीर्षकको समाचारमा ‘प्रदेश सभामा प्रत्यक्षतर्फ चुनाव जित्ने दलहरुले प्राप्त दलगम समानुपातिक मत’ उपशीर्षकमा टेबलसहितको तथ्याङ्क राखिएको छ। | उक्त टेबलमा नेमकिपाले प्रदेश १ र मधेसमा ० मत ल्याएको उल्लेख गरिएको छ। त्यसैगरी सबै प्रदेशको जोड्दा कूल ८१ हजार १८७ लेखिएको छ। |  | नागरिकमा प्रकाशित तथ्याङ्कको स्क्रिनसट | हामीले यसबारे थप जानकारी पाउन निर्वाचन आयोगको वेबसाइटमा राखिएको तथ्याङ्क खोज्यौँ। | आयोगको वेबसाइट अनुसार प्रदेश १ मा नेपाल मजदूर किसान पार्टीले १ हजार ८ सय ८२ मत पाएको छ। | हेर्नुस् वेबसाइटको स्क्रिनसट- |  | त्यसैगरी मधेश प्रदेशको प्रदेश सभामा नेपाल मजदूर किसान पार्टीले २ हजार ७ सय ४६ मत पाएको आयोगको वेबसाइटमा उल्लेख छ। हेर्नुस् अर्काइभ लिङ्क | हेर्नुस् वेबसाइटको स्क्रिनसट- |  | अतः नागरिक दैनिकले प्रकाशित गरेको नेमकिपाको प्रदेश १ र मधेश प्रदेशमा शून्य मत रहेको तथ्याङ्क गलत देखिन्छ। सोही अनुसार दलगत जम्मा भन्दै नेमकिपाको राखिएको ८११८७ पनि गलत देखिन्छ। | दावी : नेपाल मजदूर किसान पार्टीले प्रदेश सभाको समानुपातिक प्रणालीतर्फको निर्वाचनमा प्रदेश १ र मधेश प्रदेशमा शून्य मत ल्याएको छ। | दावीकर्ता : नागरिक राष्ट्रिय दैनिक | तथ्य : मिथ्या सूचना। निर्वाचन आयोगको वेबसाइटमा उल्लेख भए अनुसार प्रदेश १ मा सो पार्टीले १८८२ र मधेश प्रदेशमा २७४६ मत पाएको छ। | 
https://nepalfactcheck.org/2022/12/capital-change-misinfo/,नेपालको राजधानी काठमाडौँबाट सार्ने सूचना भ्रामक | कसरी भयो भाइरल ? | के हो तथ्य ? | के छ राजधानी सम्बन्धी संविधानमा व्यवस्था ? | तथ्य जाँच,"सामाजिक सञ्जालहरुमा केही दिनदेखि नेपालको संघीय राजधानी काठमाडौँबाट सार्न लागिएको बारे सूचनाहरु छाएका छन्। ती सूचनाहरुमा दावी गरिए अनुसार राजधानी सार्न बहस भएका छन्, भित्रभित्रै सार्ने तयारी भएका छन्। | तर हाम्रो तथ्य जाँचमा ती सूचना मिथ्या रहेको देखिएको छ। | संघीय राजधानी काठमाडौँबाट सार्ने बारे सूचना फेसबुकमा धेरै फैलिएको छ। ‘काठमाडौँबाट नेपालको राजधानी सार्ने’ शीर्षकमा ‘पोलिटिक्स दैनिक’ नामको अनलाइनमा खबर राखिएको छ। उक्त अनलाइनमा सञ्चालकको नाम र सम्पर्क ठेगाना केही पनि रहेको छैन। हेर्नुस् अर्काइभ लिङ्क। सो अनलाइनको फेसबुक पेजमा भने यो खबरमा बिहीबार मध्याह्नसम्म १ हजार ८ सय रियाक्सन, ३०६ कमेन्ट र १० सेयर देख्न सकिन्छ। |  | त्यसैगरी ‘रवि लामिछाने समर्थक’ नामको फेसबुक पेजले ‘काठमाडौँबाट नेपालको राजधानी सारेर कहाँ लैजाने तयारी हुँदैछ?’ शीर्षकमा इनेपालीसमाचार डट कममा प्रकाशित एउटा लिङ्क सेयर गरेको छ। उक्त लिङ्कमा १२ हजार रियाक्सन, १ हजार ७ सय कमेन्ट र १३२ सेयर देख्न सकिन्छ। अघिल्लो अनलाइनमा जस्तै यो अनलाइनमा पनि सम्पादकसहितका पत्रकारहरुको नाम र सम्पर्क ठेगाना उल्लेख छैन। हेर्नुस् अर्काइभ लिङ्क। |  | अनलाइन नेपाल नामको अर्को फेसबुक पेजमा ‘काठमाडौँबाट नेपालको राजधानी सार्ने बहस, कहाँबाट आयो राजधानी सार्ने कुरा” शीर्षकको खुल्दुलीपोस्ट डट कमको एउटा लिङ्क सेयर गरिएको छ। बिहीबार मध्याह्नसम्म यो लिङ्कमा ६ हजार ३ सय रियाक्सन, २३१ कमेन्ट र ६६ सेयर देखिन्छ। यो अनलाइनमा पनि सम्पादक र अन्य पत्रकारहरुको नाम र सम्पर्क ठेगाना उल्लेख छैन। हेर्नुस् अर्काइभ लिङ्क। | त्यसैगरी फेसबुकमा ‘भित्रभित्रै यसरी हुदैछ काठमाडौँबाट नेपालको राजधानी सार्ने तयारी’ शीर्षकका समाचार पनि देखिन्छन्। ‘नेपालको राजधानी सार्ने’ कीवर्ड राखेर फेसबुकमा सर्च गर्दा प्रशस्त लिङ्कहरु भेटिए। | यो बारे फेसबुकमा समाचार खोज्दै जाने क्रममा ‘धनकुटा खबर’ नामको भेरिफाइड फेसबुक पेजमा पनि हामी पुग्यौँ। १५ नोभेम्बर २०२२ मा यसमा ‘काठमाडौँबाट नेपालको राजधानी सारेर कहाँ लैजाने तयारी हुँदैछ?’ शीर्षकको धनकुटाखबर डट नेटको एउटा लिङ्क सेयर गरिएको छ। यो लिङ्कमा बिहीबार मध्याह्नसम्म ३ हजार रियाक्सन, १ हजार ३ सय कमेन्ट र २३ सेयर देखिन्छ। यो अनलाइनमा पनि सम्पादक लगायत पत्रकारहरुको परिचय र सम्पर्क ठेगाना राखिएको छैन। हेर्नुस् अर्काइभ लिङ्क। |  | सामाजिक सञ्जालमा सेयर भएका राजधानी सार्ने बारे खबर राख्ने अनलाइनहरुमा सञ्चालक, सम्पादक र पत्रकारहरुको नाम त छैन नै, कहाँबाट सञ्चालित हुन् भनी ठेगानासमेत राखिएको छैन। | प्रकाशित खबरका तथ्यहरु पनि मिल्दैनन्। पोलिटिक्सदैनिक नामको अनलाइनमा प्रकाशित समाचारमा लेखिएको छ-  ‘निर्वाचन भएर प्रदेश सरकारहरु बनेको ३ वर्ष पुगिसक्दा पनि प्रदेश नम्बर १ र २ ले नाम नै राख्न सकेका छैनन्।’ | जबकि प्रदेश सरकार बनेको ५ वर्ष पूरा भएर गएको मंसिर ४ मा नयाँ प्रदेश सभा सदस्यका लागि निर्वाचन भएर त्यसको नतिजासमेत आइसक्यो। प्रदेश नम्बर १ ले नाम राख्न नसकेको सही हो। तर प्रदेश नम्बर २ ले गत वर्ष अर्थात् २०७८ माघ ३ गते नै प्रदेशको नाम मधेश राखिसकेको छ।  हेर्नुस् प्रदेश राजपत्रमा प्रकाशित सूचना। | समाचारमा सामान्य विषयमा पनि बेनामे स्रोत उल्लेख गरिएको छ जस्तै ‘एक जना वातावरणविद् भन्छन्’, एक जना सामाजिक अभियन्ता भन्छन्’। | प्रकाशित समाचारमा डा. बाबुराम भट्टराईले ‘काठमाडौँबाट राजधानी सारौँ’ भन्ने विषय उठान गरे भन्ने दावी गरिएको छ। हामीले यसबारे खोज्ने क्रममा डा. भट्टराईले गत वर्ष एउटा ट्विटमा यो विषय उल्लेख गरेको भेट्यौँ। |  | यसले हाल फेसबुकमा भाइरल भएको यो खबर पुरानो सन्दर्भको हो भन्ने देखियो। थप खोज्ने क्रममा हामी बिजपाटी डट कममा पुग्यौँ। यो अनलाइनमा अप्रिल १३, २०२१ मा ‘काठमाडौँबाट राजधानी सारेर कहाँ लैजाने ?’ शीर्षकमा एउटा सामग्री छापिएको छ। अहिले भाइरल भएका समाचारको कन्टेन्ट यसैबाट कपिपेस्ट भएको देख्न सकिन्छ। हेर्नुस् अर्काइभ लिङ्क। | नेपालको संविधानको धारा २८८ मा राजधानी सम्बन्धी व्यवस्था गरिएको छ। उक्त धाराको उपधारा १ मा ‘नेपालको राजधानी काठमाडौँमा रहनेछ’ लेखिएको छ। उपधारा २ मा प्रदेशको राजधानी भने सम्बन्धित प्रदेश सभाको दुई तिहाइले बहुमतबाट निर्णय गरे बमोजिम हुने उल्लेख छ। | अतः नेपालको संघीय राजधानी सार्नका लागि धारा २८८ को उपधारा १ संशोधन गर्नुपर्ने हुन्छ। यसका लागि दुई तिहाई बहुमतसहित संविधान संशोधन गर्नुपर्ने हुन्छ। | राजधानी सार्ने बारे हाल कुनै बहस भएको छैन। पुराना, असान्दर्भिक समाचारलाई कपिपेस्ट गरी कोद्वारा सञ्चालित नखुलेका अनलाइन र फेसबुकबाट राजधानी सार्न लागेको सूचना भ्रामक रुपमा फैलाइएको देखिन्छ। | दावी : नेपालको राजधानी काठमाडौँबाट सारिँदैछ। | दावीकर्ता : विभिन्न अनलाइन तथा फेसबुक पेजहरु। | तथ्य : भ्रामक सूचना। पुराना र असान्दर्भिक सूचना कपिपेस्ट गरी सामाजिक सञ्जालबाट यसलाई फैलाइएको छ। अहिले राजधानी सार्नेबारे केही भएको देखिन्न। | "
https://nepalfactcheck.org/2022/12/argentina-nepal-flag-burn-factcheck/,के अर्जेन्टिनीहरुले नेपालको झण्डा जलाएका हुन्? | कहाँ कस्तो दावी ? | के हो तथ्य ? | तथ्य जाँच,"विश्वकप फुटबलको फाइनल नजिकिँदै गर्दा सामाजिक सञ्जालमा एउटा फोटो भाइरल भएको छ, जसमा अर्जेन्टिनाको झण्डा बोकेका केही व्यक्ति देखिएका छन् र उनीहरुले बेलायत र नेपालको झण्डा जलाइरहेका छन्। | अर्जेन्टिनीहरुले नेपालको झण्डा जलाएको दावी गर्दै सामाजिक सञ्जालमा यो फोटो पोस्ट भएको देखिन्छ। | तर हाम्रो तथ्य जाँचमा यो फोटो मिथ्या रहेको देखिएको छ। |  | फेसबुकमा पुजना नामको प्रयोगकर्ताले अर्जेन्टिनीहरुले हाम्रो देश नेपालको झण्डा कयौँ पटक जलाएको दावी गर्दै यो फोटोसहितको पोस्ट गरेका छन्। आइतबार दिउँसोसम्म यो पोस्टमा ७६ रियाक्सन, ४९ कमेन्ट र २४ सेयर देखिन्छ। | त्यसैगरी टिकटकमा @frustratezhima युजर नेमबाट पोस्ट भएको नेपालको झण्डा जलाएको यही फोटोसहितको भिडियोमा आइतबार दिउँसोसम्म ९८ हजार भ्युज पुगेको छ भने २६५४ रियाक्सन र २२४ कमेन्ट देखिन्छ। | फेसबुकमा ‘अर्जेन्टिना नेपाल झण्डा’ लेखी सर्च गर्दा अरु थुप्रैले पनि यो फोटो पोस्ट गरेको देख्न सकिन्छ। | हामीले भाइरल भएको फोटोमा रहेको लोगो र अक्षरबारे खोज्दा यो अर्जेन्टिनाको एउटा मन्त्रालयको लोगो र नाम रहेको भेट्यौँ। दायाँ छेउमा लेखिएको ’38 años, ni olvido ni perdón a Gran Bretaña y Nepal’ लाई अङ्ग्रेजीमा गुगलको सहायताले अनुवाद गर्दा ’38 years, neither forget nor forgive Great Britain and Nepal’ लेखिएको पायौँ। | तर उक्त मन्त्रालयको वेबसाइटमा यो फोटोसहितको डकुमेन्ट हामीले फेला पार्न सकेनौँ। | यो फोटोलाई गुगलमा रिभर्स इमेज सर्च गर्दा हामी ६ वर्षअघि अर्थात् २०१६ अक्टोबर २१ तारिखमा न्यु चाइना टिभीले युट्युबमा अपलोड गरेको यो भिडियोमा पुग्यौँ- |  | यो भिडियो अर्जेन्टिनीहरुले माल्भिनास आइल्यान्ड र बेलायतीहरुले फकल्यान्ड भन्ने गरेको ठाउँमा बेलायतले गर्न लागेको सैनिक अभ्यासको विरोधमा अर्जेन्टिनाको राजधानी ब्युनस आयर्सस्थित बेलायती दूतावासबाहिर गरिएको प्रदर्शनको भएको त्यसमा उल्लेख गरिएको छ। | सोही भिडियोको थम्बनेलमा प्रयोग भएको फोटोलाई नै सम्पादन गरी नेपालको झण्डा राखी अहिले भाइरल भएको फोटो बनाएको हामीले पायौँ। किनभने त्यसमा नेपालको झण्डा बाहेक अरु सबै विषय हुबहु देखिन्छन्। | हेर्नुस् नक्कली र सक्कली फोटोको तुलना |  | नक्कली फोटो हेर्न यहाँ क्लिक गर्नुस्। | सक्कली फोटो हेर्न यहाँ क्लिक गर्नुस्। | दावी : अर्जेन्टिनामा नेपालको झण्डा जलाइयो (फोटो) | दावीकर्ता : सामाजिक सञ्जाल प्रयोगकर्ताहरु। | तथ्य : मिथ्या सूचना। उक्त फोटो २०१६ अक्टोबर २१ मा ब्युनस आयर्समा भएको प्रदर्शनको हो र त्यसमा सम्पादन गरी नेपालको झण्डा थपिएको हो। |  | "
https://nepalfactcheck.org/2022/12/messi-bank-note/,"नझुक्किनुस्, अर्जेन्टिनाले मेस्सीको फोटो भएको नोट जारी गरिसकेको छैन | यस्तो छ भाइरल सूचना | के हो तथ्य ? | तथ्य जाँच","अर्जेन्टिनाले विश्वकप फुटबल जितेपछि कप्तान लियोनेल मेस्सीको सम्मानमा त्यहाँको बैँकले उनको तस्बिरअंकित नोट जारी गरेको दावी नेपाली अनलाइन र सामाजिक सञ्जालमा भाइरल भएको छ। | ती भाइरल सूचनाहरुमा मेस्सीको तस्बिरअंकित १००० पेसो (अर्जेन्टिनी मुद्रा) को नोटमा उनकै हस्ताक्षर पनि रहेको भनिएको छ। | तर हाम्रो तथ्य जाँचमा अर्जेन्टिनामा त्यस्तो नोट जारी भइनसकेको देखिएको छ। | नेपालखबर अनलाइनले ‘अर्जेन्टिनाले १००० को नोटमा राख्यो मेस्सीको तस्बिर र हस्ताक्षर’ शीर्षकमा राखेको समाचारमा दावी गरिएको छ- ‘फ्रान्सलाई हराउँदै विश्वकपको उपाधि उचालेर घर फर्किएलगत्तै अर्जेन्टिनाले मेस्सीको तस्बिरअंकित त्यहाँको मुद्रा पेसोको एक हजारको नोट जारी गरेको हो।’ | समाचारमा नोटको भन्दै केही फोटोहरु पनि राखिएको छ। | हेर्नुस् अर्काइभ लिङ्क | पूर्व सचिव भीम उपाध्यायले आफ्नो फेसबुकमा अर्जेन्टिनालाई विश्व कप जिताएर घर फर्किएसँगै अर्जेन्टिनाको सरकारले मेस्सीको सम्मानमा उनको फोटो र हस्ताक्षर सहित त्यहाँको बैंक नोट जारी गरेको दावी गर्दै फोटोसहितको पोस्ट गरेका छन्। बुधबार रातिसम्म त्यसमा ५ हजारभन्दा बढी रियाक्सन, ३५६ कमेन्ट र ११३ सेयर छन्। हेर्नुस् स्क्रिनसट- | पत्रकार भोजराज भाटले ‘अर्जेन्टिनाले विश्वकप जितेपछि लियो मेस्सीको तस्बिर सहितको १००० पेसोको सम्झनामा नोट जारी गरेको छ । जहाँ लियोनल मेस्सीको हस्ताक्षर हुनेछ’ लेख्दै अर्जेन्टिना फुटबल एसोसिएसनको फ्यानपेजको एउटा फोटोसहितको पोस्ट सेयर गरेका छन्। हेर्नुस् स्क्रिनसट  उक्त फ्यानपेजको यो पोस्ट बुधबार राति १० बजेसम्म १ हजारभन्दा बढी सेयर भइसकेको छ। | त्यसैगरी मेरोक्रिकेट नामको फेसबुक पेजले ‘विदेशमा खेलाडीलाई राजा भन्दामाथिको इज्जत। अर्जेन्टिनाले विश्वकप जितेपछि लियो मेस्सीको तस्बिरसहितको १००० पेसोको नोट जारी गरेको’ दावी गरेको छ। बुधबार रातिसम्म यो पोस्टमा १ हजारभन्दा बढी रियाक्सन, ३१ कमेन्ट र ४९ सेयर देखिन्छ। |  | त्यस्तै २ लाख ४८ हजार फलोअर भएका गोविन्द गिरीले पनि यही नोटको फोटो राख्दै मेस्सीको तस्बिरसहितको नोट जारी गरेको दावी गरेका छन्। उनको यो पोस्टमा बुधबार रातिसम्म ८१८ रियाक्सन, २६ कमेन्ट र ५० सेयर छन्। हेर्नुस् स्क्रिनसट | यो विषयमा थप जानकारी पाउनका लागि हामीले अर्जेन्टिनी तथ्य जाँच गर्ने संस्था चेकाडोमा सम्पर्क गर्‍यौँ। त्यहाँबाट हामीलाई केही स्पेनी भाषाका वेबसाइटका लिङ्क प्राप्त भयो। ती वेबसाइटहरुमा अर्जेन्टिनी राष्ट्र बैँकमा मेस्सीको तस्बिरसहितको नोट जारी गर्ने विषयमा ‘जोकका रुपमा’ छलफल भएको तर त्यो विश्वकप जित्नुभन्दा अगाडि नै रहेको उल्लेख छ। | अर्जेन्टिनाको न्युजपोर्टल रियोनेग्रोले डिसेम्बर १९ मा प्रकाशित समाचारमा सेन्ट्रल बैँक अफ दि अर्जेन्टाइन रिपब्लिकको बिहीबार (विश्वकप फाइनल हुनुभन्दा अगाडि) बसेको बोर्ड बैठकमा अहिलेलाई सोसल नेटवर्कमा हल्लामात्रै भए पनि मेस्सीको अनुहारसहितको नोट जारी गर्ने सम्भावनाको विषयमा अध्ययन गरिरहेको उल्लेख छ। हेर्नुस् समाचारको अर्काइभ लिङ्क। | त्यसैगरी स्पेनी भाषाको वेबसाइट मेडियोटियम्पोमा अर्जेन्टिनी नोटमा मेस्सीको तस्बिर राख्ने सम्भावनाको विषयमा अध्ययन भइरहेको उल्लेख गर्दै यो सूचनाले अर्जेन्टिनी फ्यानहरु निकै उत्साहित भए पनि वास्तवमा अहिलेलाई यो सब कुरा जोकका रुपमा राखिएको प्रस्ताव मात्रै भएको उल्लेख छ। | मेडियोटियम्पो लेख्छ, भविष्यमा यो सम्भावना साकार हुन सक्ने भए पनि अहिलेलाई वास्तविकताबाट यो धेरै टाढा देखिन्छ। अर्जेन्टिनाले सन् १९७८ मा विश्वकप जित्दा स्मृतिका रुपमा सिक्का भने जारी गरिएको थियो।हेर्नुस् समाचारको अर्काइभ लिङ्क। | त्यस्तै अर्को स्पेनी भाषाको न्युजपोर्टल क्रोनिस्टामा के केन्द्रीय बैँकले मेस्सी नोट जारी गर्ने योजना बनाएको हो सबहेडलाइनमा आर्थिक पत्रकार इग्नासियो ओलिभेरा डलले पुष्टि गरेको भन्दै बिहीबार रातिको बोर्ड बैठकमा स्मृतिका लागि नोट निकाल्ने सम्भावनाका विषयमा जोक गरिएको उल्लेख गरेको छ। बोका जुनियर्सका समर्थक डाइरेक्टर लिसान्ड्रो क्लेरी र एडुयार्डो हेकरले यसको समर्थन गरेका रहेछन्। सबैभन्दा बढी समर्थन चाहिँ मेस्सीको अनुहार एक हजार पेसोको नोटमा राख्नेमा भएको त्यसमा उल्लेख छ। हेर्नुस् अर्काइभ लिङ्क। | त्यसैगरी अरु स्पेनी भाषाका न्युजपोर्टलहरु लिबेरो, ला रिपब्लिका, एल फिनान्सियरोमा पनि अर्जेन्टिनाको केन्द्रीय बैँकको बैठकमा यो विषयमा छलफल भएको उल्लेख छ। कुनैमा पनि अहिले नै मेस्सीको तस्बिरअङ्कित नोट जारी भइसकेको उल्लेख छैन। | दावी : अर्जेन्टिनाले मेस्सीको तस्बिरअंकित त्यहाँको मुद्रा पेसोको एक हजारको नोट जारी गरेको छ। | दावीकर्ता : नेपालखबर अनलाइन तथा विभिन्न फेसबुक पेज र प्रोफाइलहरु | तथ्य : भ्रामक सूचना। अर्जेन्टिनाको केन्द्रीय बैँकको बैठकमा मेस्सीको तस्बिर अङ्कित नोट जारी गर्ने विषयमा छलफल भएको त्यहाँका न्युजपोर्टलहरुले जनाएका छन्। तर त्यस्तो नोट जारी भइसकेको भने छैन। सामाजिक सञ्जालमा भेटिएका नोटहरु वास्तविक हैनन्। | "
https://nepalfactcheck.org/2022/12/bhim-upadhyaya-disinfo/,के सूर्य थापा र गोकुल बाँस्कोटालाई अदालतले जरिवानासहितको सजाय दिएको थियो? | के थियो भाइरल स्टायटसमा ? | के हो तथ्य ? | यस्तो थियो समाचार र मुद्दामा भएको फैसला | तथ्य जाँच,"पूर्व सचिव भीम उपाध्यायले शुक्रबार (२३ डिसेम्बर २०२२) मा फेसबुकमा सूर्य थापा र गोकुल बाँस्कोटाको तस्बिर राख्दै पूर्व मन्त्री हिसिला यमीलाई एसियाकै भ्रष्ट महिला भनेर आरोप लगाई पित पत्रकारिता गरेबापतको मुद्दामा काठमाडौं जिल्ला अदालतले एक हजार जरिवाना तोकेको दावी गरेका छन्। | तर हाम्रो तथ्य जाँचमा उपाध्यायको यो दावी मिथ्या देखिएको छ। | फेसबुकमा तीन लाखभन्दा बढी फलोअर्स भएका पूर्व सचिव भीम उपाध्यायले शुक्रबार यस्तो स्टायटस लेखे- हिसिला यमीलाई `एसियाकै भ्रष्ट महिला´ भनेर आरोप लगाई पित पत्रकारिता गरेबापतको मुद्दामा काठमाडौं जिल्ला अदालतले यी दुई पित पत्रकार एवं हालका सांसदलाई उहिले रू १०००/- जरिवाना ठोकेको रहेछ। संसदको गरिमा बढाउने जिम्मा अब यी दुई सांसद दाइभाइको हातमा पनि पुगेछ! | पोस्टसँगै सूर्य थापा र पूर्व सञ्चारमन्त्री गोकुल बाँस्कोटाको फोटो पनि रहेको थियो। | सोमबार यो स्क्रिनसट लिँदासम्म यो पोस्टमा ३ हजार रियाक्सन, २५६ कमेन्ट र ८२ सेयर थिए। हेर्नुस् स्क्रिनसट | हिसिला यमीको यो विषयमा हामीले भदौ २२, २०७७ मा एउटा तथ्य जाँच गरिसकेका छौँ। पढ्नुस्- के ‘न्युयोर्क टाइम्स’ले हिसिला यमिलाई एसियाकै भ्रष्ट महिला भनेर रिपोर्ट छापेको थियो? | उक्त तथ्य जाँचमा हामीले तत्कालीन प्रधानमन्त्री केपी शर्मा ओलीका प्रेस सल्लाहकार सूर्य थापाले फेसबुकमा ‘न्यूयाेर्क टाइम्सले २०७० सालमा “एसियाकै भ्रष्ट महिला” भनेर विशेष खाेज रिपाेर्ट प्रकाशित गरेकाे’ दावी गरेका थिए। हामीले उक्त तथ्य जाँचमा सो दावी गलत रहेको लेखेका थियौँ। | आफूलाई दक्षिण एसियाकै भ्रष्टाचारी महिला लेख्दै गाली बेइज्जती गरेको भन्दै हिसिलाले काठमाडौँ जिल्ला अदालतमा मुद्दा दायर गरेको र सो मुद्दामा ‘त्यस्तो भ्रष्ट हुन् भन्ने आधार स्रोत उल्लेख नगरी ख्यातिमा धक्का पुर्‍याउने नियतले प्रकाशन गरेको पुष्टि भएको’ भन्दै गाली बेइज्जती गरेको ठहर गर्दै जरिवाना र क्षतिपूर्ति भराउने फैसला गरेको थियो। |  | क्राइम टुडे नामको मासिक पत्रिकाले जेठ २०७० (मे २०१३) को अङ्कको कभर पृष्ठमा  ‘एमाओवादी नेतृ यमि दक्षिण एसियाकै भ्रष्टाचारी महिला’ शीर्षक राखेको थियो। भित्रको पृष्ठ ६ र ७ मा यसबारे विस्तृत समाचार थियो। | यस विरुद्ध हिसिला यमिले ‘विपक्षी सम्पादक प्रकाशक आफैले मिथ्यापूर्ण समाचार तयार गरेको भन्दै क्राइम टुडेका प्रबन्ध निर्देशक रत्नमाया (आरएम) लामा, सम्पादक एफ.आर. दाहाल, सम्पादक/प्रकाशक एल.एस. लामा र समाचार छाप्ने इन्द्रेणी अफसेट प्रेससमेतलाई विपक्षी बनाई गाली बेइज्जती ऐन अनुसार मुद्दा दायर गरेकी थिइन्। | २०७० साल साउन ११ गते दायर गरिएको लिखित गाली बेइज्जती मुद्दामा काठमाडौँ जिल्ला अदालतका न्यायाधीश इन्द्रबहादुर कार्कीको एकल इजलासले २०७१ असोज ३० गते ‘इज्जतमा धक्का पुर्‍याउने नियतले प्रकाशन गरेको पुष्टि भएकोले गाली बेइज्जती गरेको ठहर गरेको थियो। अदालतले प्रतिवादीहरुलाई दामासाहीले एक हजार रुपैयाँ जरिवाना र एक हजार रुपैयाँ क्षतिपूर्ति भराउने आदेश दिएको थियो। | अदालतको आदेश यहाँ क्लिक गरी हेर्न सकिन्छ। | सो लिखित गाली बेइज्जती मुद्दामा चार प्रतिवादी रत्नमाया लामा, एलएस लामा, एफआर दाहाल र इन्द्रेणी अफसेट प्रेस भएको अदालतको कागजमा देखिन्छ। उपाध्यायले दावी गरे जस्तो सूर्य थापा वा गोकुल बाँस्कोटाको नाम यसमा देखिन्न। |  | त्यसैले उनले दावी गरे जस्तो सूर्य थापा र गोकुल बाँस्कोटालाई हिसिला यमीको योसम्बन्धी मुद्दामा काठमाडौँ जिल्ला अदालतले जरिवाना ठोकेको देखिएन। | दावी : हिसिला यमीलाई `एसियाकै भ्रष्ट महिला´ भनेर आरोप लगाई पित पत्रकारिता गरेबापतको मुद्दामा काठमाडौं जिल्ला अदालतले गोकुल बाँस्कोटा र सूर्य थापालाई एक हजार रुपैयाँ जरिवाना गरेको। | दावीकर्ता : भीम उपाध्याय | तथ्य : मिथ्या सूचना । यससम्बन्धी लिखित गाली बेइज्जती मुद्दामा काठमाडौँ जिल्ला अदालतले क्राइम टुडे मासिक पत्रिकाका प्रबन्ध निर्देशक, प्रधान सम्पादक तथा प्रकाशक, सम्पादक र प्रेसलाई मात्र सजाय गरेको थियो। त्यसमा बाँस्कोटा र थापा परेका छैनन्। | "
https://nepalfactcheck.org/2022/12/sandeep-lamichhane-dharauti/,के सन्दीप लामिछाने १० लाख धरौटीमा छुटेका हुन्? | यसरी भयो भाइरल | के हो तथ्य ? | तथ्य जाँच,"सामाजिक सञ्जालमा नेपाली राष्ट्रिय क्रिकेट टोलीका पूर्व कप्तान सन्दीप लामिछाने १० लाख रुपैयाँ धरौटीमा रिहा हुने गरी अदालतबाट फैसला आएको खबर भाइरल भएको छ। | तर हाम्रो तथ्य जाँचमा यो खबर मिथ्या देखिएको छ। | २ लाख ३८ हजार फलोअर्स भएको ‘लभ डायरी’ नामको एउटा फेसबुक पेजले साझाएक्सप्रेस डट कममा प्रकाशित एउटा लिङ्क आइतबार २५ डिसेम्बरमा सेयर गरेको छ।  बुधबार बिहानसम्म यो पोस्टमा ११ हजार रियाक्सन, ४०६ कमेन्ट र ९३ सेयर देखिन्छ जसले यो सामग्री भाइरल भइसकेको देखाउँछ। |  | उक्त पोस्टको फोटोमा आज सन्दीप लामिछाने १० लाख धरौटीमा रिहा, हार्दिक बधाई र भर्खरै अदालतबाट आयो खुसीको खबर लेखिएको छ। साथमा फूलमाला लगाएका सन्दीपको फोटो, वर्तमान गृहमन्त्री रवि लामिछानेको फोटो र केही महिलाको फोटो राखिएको छ। पोस्टमा भने ‘सन्दिप लामिछाने आज सम्मानपूर्वक रिहा ? अदालत बाट आयो अन्तिम फैसला’ लेखिएको छ। | त्यसैगरी क्यानडानेपाल डट नेट नामको फेसबुक पेजमा पनि ‘आज सन्दिप लामिछाने १० लाख धरौटीमा रिहा ! नाबालिकलाइ लाग्यो ठूलो झट्का’ लेख्दै इन्फोक्याननेपको एउटा पेज सेयर गरिएको छ। हेर्नुस् स्क्रिनसट | यस्तै @ATOZKhabar25 युट्युब च्यानलले पनि ५ दिन अगाडि “आज सन्दिप लामिछाने १० लाख धरौटीमा रिहा ! नाबालिकलाइ लाग्यो ठूलो झट्का” शीर्षकमा एउटा भिडियो राखेको छ जसमा बुधबार मध्याह्नसम्म २२ हजार भ्युज देखिन्छ। |  | सोही च्यानलले तीन दिनअघि पनि अर्को भिडियो राखेको छ जसको शीर्षक छ- सन्दिप लामिछाने १० लाख धरौटीमा रिहा ! अदालत बात आयो अन्तिम फैसला  यसको भ्युज ९ हजार नाघिसकेको छ। | यो विषयमा थप जानकारीका लागि हामीले काठमाडौँ जिल्ला अदालतको आधिकारिक वेबसाइटमा रहेको विवरण खोज्यौँ। सन्दीप लामिछाने प्रतिवादी रहेको जबर्जस्ती करणी गरेको मुद्दा २०७९ कात्तिक १४ मा दर्ता भएको थियो। |  | बुधबारसम्म यो मुद्दामा ११ वटा पेशी चढिसकेको छ तर अन्तिम फैसला भइसकेको छैन अर्थात् मुद्दाको अवस्था ‘चालु’ नै छ। पछिल्लो पटक २०७९ पुस १२ गते मंगलबार जिल्ला न्यायाधीश हिमलाल बेल्बासेको इजलासमा ‘प्रमाण बुझ्ने’ आदेश भएको वेबसाइटमा उल्लेख छ। हेर्नुस् विस्तृत जानकारी |  | त्यसैगरी न्युज एजेन्सी नेपालसँगको कुराकानीमा सन्दीप पक्षका अधिवक्ता सरोजकृष्ण घिमिरेले पीडित भनिएकी किशोरीको जन्मको बारेमा सम्बन्धित कागजातहरु सम्बन्धित कार्यालयहरुबाट मगाउनु भन्ने आदेश अदालतले दिएको समाचार राखेको छ। हेर्नुस् अर्काइभ लिङ्क। | हामीले यो खबरमा राखिएको युवतीको फोटोलाई पनि गुगल रिभर्स इमेज सर्चमा खोज्यौँ। त्यस क्रममा हामीहरु हेयरस्टाइलका फोटोहरु राखिएका विभिन्न पेजमा पुग्यौँ। अर्थात् प्रयोग भएको फोटो घटनासँग असम्बन्धित रहेको यसबाट प्रष्ट हुन्छ। |  |  | दावी : क्रिकेटर सन्दीप लामिछाने १० लाख धरौटीमा रिहा भए। | दावीकर्ता : साझाएक्सप्रेस, @ATOZKhabar25 युट्युब च्यानल | तथ्य : मिथ्या सूचना। काठमाडौँ जिल्ला अदालतले यो केसमा अन्तिम फैसला गरिसकेको छैन। सन्दीप लामिछाने १० लाख धरौटीमा रिहा पनि भएका छैनन्। अदालतमा मुद्दा जारी छ। उनी पुर्पक्षका लागि थुनामै छन्। | "
https://nepalfactcheck.org/2022/12/pele-death-misinfo/,के पेलेको निधन भइसकेको हो ? | यसरी भयो भाइरल | के हो तथ्य ? | तथ्य जाँच,"अपडेट (डिसेम्बर ३०) : हामीले हिजो तथ्य जाँच गर्दासम्म पेलेको निधनको खबर मिथ्या भए पनि उनको उपचार भइरहेको साओ पाउलोस्थित अल्बर्ट आइन्सटाइन अस्पतालले स्थानीय समय अनुसार दिउँसो ३ बजेर २७ मिनेट (नेपाली समय अनुसार बिहीबार राति ११ बजेर १२ मिनेटमा निधन भएको जनाएको छ।  पेलेको आधिकारिक ट्विटर ह्यान्डल, ब्राजिलको फुटबल संघको ट्विटर ह्यान्डल र अन्तर्राष्ट्रिय मिडियाहरुमा पनि पेलेको निधनको समाचार आएका छन्। | *** | फुटबल लिजेन्ड पेलेको निधन भएको खबर सामाजिक सञ्जालमा फैलिएको छ। उपप्रधानमन्त्री समेत भइसकेका राष्ट्रिय प्रजातन्त्र पार्टी नेपालका अध्यक्ष कमल थापाले आफ्नो फेसबुक र ट्विटरमा बिहीबार (डिसेम्बर २९, २०२२) पेलेको निधनको खबर सुनेर साह्रै दुःख लागेको भन्दै श्रद्धाञ्जली दिएका छन्। | तर हाम्रो तथ्य जाँचमा यो खबर मिथ्या रहेको पायौँ। | पेलेको निधन भएको खबर डिसेम्बरको पहिलो साता पनि भाइरल भएको थियो। त्यतिबेला पेले आफैले आफ्नो बारेमा बताउनु परेको थियो। डिसेम्बरको अन्तिम साता फेरि त्यही खबर भाइरल भएको छ। नेपाली सामाजिक सञ्जाल प्रयोगकर्ताहरुले बुधबारदेखि नै श्रद्धाञ्जलिसहितका पोस्टहरु राख्न थालेका थिए। | यही क्रममा पूर्व उपप्रधानमन्त्री तथा राप्रपा नेपालका अध्यक्ष कमल थापाले बिहीबार बिना पेलेको निधन भएको भन्दै फेसबुक र ट्विटरमा श्रद्धाञ्जलि दिए। |  | उनको फेसबुक पोस्टमा दुई घण्टामा नै १७ सय रियाक्सन, ५०३ कमेन्ट र १८ सेयर देखिएको थियो। | त्यसैगरी उनले  ८ लाखभन्दा बढी फलोअर्स भएको ट्विटरमा पनि यही व्यहोरासहितको ट्विट गरेका छन्। तीन घण्टामा त्यसमा ८ हजार ७४८ भ्युज, ५ रिट्विट, ८ कोट ट्विट र ५९ लाइक्स देखिएको थियो। हेर्नुस् अर्काइभ लिङ्क। | क्रस नामको फेसबुक पेजले पेलेको निधन भएको दावी गर्दै श्रद्धाञ्जलि दिएको पोस्ट १५ घण्टामा २०९ सेयर, १६ कमेन्ट र १८४ रियाक्सन देखिएको छ। हेर्नुस् स्क्रिनसट। | त्यसैगरी फेसबुकमा ‘Pele RIP’ सर्च गर्दा अरु थुप्रैले पनि पेलेको निधनमा श्रद्धाञ्जलि दिएका पोस्टहरु देखिन्छन्। | पेले झण्डै एक महिनादेखि अस्पतालमा छन्। भ्वाइस अफ अमेरिकाले डिसेम्बर २८, २०२२ मा अन्तर्राष्ट्रिय समाचार एजेन्सी एपीले Pele Nears 1 Month in Hospital With No Sign of Improvement शीर्षकमा समाचार राखेको छ। | समाचार अनुसार पेले नोभेम्बर २९ देखि रहेको अस्पतालले गएको सातादेखि कुनै अपडेट दिएको छैन। | पेलेकी छोरी केली नास्सिमेन्टोले हिजो इन्स्टाग्राममा एउटा पोस्ट गरेकी छिन्। त्यसमा पेलेको स्वास्थ्य बारे केही लेखिएको छैन। |  | दि गार्डियनले पनि २९ डिसेम्बरमा अपडेट गरिएको एउटा समाचारमा पेलेको स्वास्थ्यको बारेमा उल्लेख गरेको छ। त्यसमा पनि निधन भएको उल्लेख छैन। हेर्नुस् लिङ्क। | पेलेको निधन भएको खबर न पेलेको परिवारबाट, न कुनै अन्तर्राष्ट्रिय मिडिया कतै पनि पुष्टि भएको छैन। | दावी : फुटबल लिजेन्ड पेलेको निधन भयो। | दावीकर्ता : पूर्व उपप्रम कमल थापा, सामाजिक सञ्जाल प्रयोगकर्ताहरु | तथ्य : मिथ्या सूचना। पेलेको निधनबारे उनको परिवारले पुष्टि गरिसकेको छैन।  कुनै अन्तर्राष्ट्रिय विश्वसनीय मिडियाले पनि यसबारे समाचार दिएको छैन। | अपडेट (डिसेम्बर ३०) : हामीले हिजो तथ्य जाँच गर्दासम्म पेलेको निधनको खबर मिथ्या भए पनि उनको उपचार भइरहेको साओ पाउलोस्थित अल्बर्ट आइन्सटाइन अस्पतालले स्थानीय समय अनुसार दिउँसो ३ बजेर २७ मिनेट (नेपाली समय अनुसार बिहीबार राति ११ बजेर १२ मिनेटमा निधन भएको जनाएको छ।  पेलेको आधिकारिक ट्विटर ह्यान्डल, ब्राजिलको फुटबल संघको ट्विटर ह्यान्डल र अन्तर्राष्ट्रिय मिडियाहरुमा पनि पेलेको निधनको समाचार आएका छन्। |  | "
https://nepalfactcheck.org/2022/11/election-holiday/,चुनावका लागि चार दिन सार्वजनिक विदा हुने समाचार भ्रामक | कहाँ कस्तो समाचार ? | के हो तथ्य ? | तथ्य जाँच,"मंसिर ४ गते हुन लागेको प्रतिनिधि सभा तथा प्रदेश सभा निर्वाचनका लागि सरकारले चार दिन सार्वजनिक विदा दिने निर्णय गरेको समाचार मंगलबार फैलिएको छ। | सरकारी अखबार गोरखापत्र र दि राइजिङ नेपालका अनलाइन संस्करणले पनि यो समाचार दिएका छन्। | तर हाम्रो तथ्य जाँचमा यो समाचार भ्रामक देखिएको छ। | सरकारी अखबार गोरखापत्रको अनलाइन संस्करणमा २९ कात्तिक २०७९ मंगलबार ‘निर्वाचनमा चार दिन बिदा दिने सरकारको निर्णय’ शीर्षकमा समाचार राखेको छ। | समाचारमा मंसिर २ देखि ५ गतेसम्म चार दिन सार्वजनिक विदा दिने निर्णय सरकारले गरेको दावी गरिएको छ। |  | गोरखापत्रको अनलाइनमा प्रकाशित समाचारको स्क्रिनसट | त्यसैगरी अङ्ग्रेजी दैनिक दि राइजिङ नेपालको अनलाइन संस्करणमा पनि Govt. decides to grant four-day public holiday for elections शीर्षकमा समाचार राखिएको छ। हेर्नुस् अर्काइभ। | यस्तै थाहा सञ्चार नेटवर्कमा आवद्ध देशका विभिन्न एफएममा एकसाथ प्रसारण हुने थाहाखबरले पनि निर्वाचनका लागि चार दिन सार्वजनिक विदा दिने सरकारको निर्णय भएको दावी गर्दै समाचार प्रसारण गरेको छ। | हाम्रा कुरा अनलाइनले भने सरकारले आगामी प्रदेश र प्रतिनिधि सभा निर्वाचनलाई लक्षित गरेर तीन दिन सार्वजनिक बिदा दिएको दावी गर्दै समाचार राखेको छ। हेर्नुस् अर्काइभ लिङ्क। | सामाजिक सञ्जालमा अरु थुप्रै अनलाइनले पनि चार दिन सार्वजनिक विदा दिइएको दावी गरेका सूचना राखेका छन्। | हामीले यस विषयमा थप जानकारीका लागि गृह मन्त्रालयको आधिकारिक विज्ञप्ति खोज्यौँ। गृह मन्त्रालयको आधिकारिक वेबसाइटमा विज्ञप्ति राखिएको छ। हेर्नुस् अर्काइभ लिङ्क। | प्रवक्ता सहसचिव फणिन्द्रमणि पोखरेलद्वारा जारी विज्ञप्तिमा मंसिर २ देखि ५ गतेसम्म अर्थात् चार दिन मतदानस्थल रहेका शिक्षण संस्था/विद्यालयमा (मात्र) विदा हुने उल्लेख छ। |  | सरकारी कार्यालय तथा सार्वजनिक निकायहरुमा भने मतदानको दिन मंसिर ४ र त्यसको भोलिपल्ट मंसिर ५ गते दुई दिन सार्वजनिक विदा दिने सरकारले निर्णय गरेको विज्ञप्तिमा उल्लेख छ। मंसिर ३ गते शनिबार परेकोले लगातार तीन दिन विदा हुने देखिन्छ। | समाचारहरुले चार दिन सबै सरकारी कार्यालय तथा सार्वजनिक निकायमा सार्वजनिक विदा हुने अर्थ आउने भए पनि यो सही होइन। सरकारले मंसिर २ गते मतदान स्थल रहेका शिक्षण संस्था/विद्यालयमा मात्र विदा हुने निर्णय गरेको हो। मतदान स्थल नरहेका शिक्षण संस्था/विद्यालयमा त्यो दिन विदा नहुने भएकोले त्यसलाई सार्वजनिक विदामा राख्न मिल्ने देखिँदैन। | दावी : चुनावका लागि सरकारले चार दिन सार्वजनिक विदा दिने घोषणा गरेको छ। | दावीकर्ता : गोरखापत्र, दि राइजिङ नेपाल, थाहा खबर रेडियो | तथ्य : भ्रामक सूचना। सरकारले मतदान स्थल रहेका शिक्षण संस्था/विद्यालयमा मात्र मंसिर २ गते विदाको घोषणा गरेको हो। सरकारले मंसिर ४ गते र ५ गते दुई दिन मात्र सबै सरकारी कार्यालय तथा सार्वजनिक निकायमा सार्वजनिक विदा दिने निर्णय गरेको हो। | "
https://nepalfactcheck.org/2022/11/dolakha-blast/,दोलखा सदरमुकाममा बम विस्फोट भएको समाचार ‘मिथ्या’ | कहाँ कस्तो समाचार ? | के हो तथ्य? | तथ्य जाँच,दोलखा सदरमुकाम चरिकोटमा बम विस्फोट भएको खबर केही मिडियाले बुधबार दिएका छन्। समाचारमा भीमेश्वर नगरपालिका–३ स्थित सातदोबाटोमा विष्फोट भएकाे दावी गरिएको छ। | तर हाम्रो तथ्य जाँचमा यो खबर मिथ्या भएको देखिएको छ। | अनलाइन मिडिया ‘फरकधार’ले २०७९ कात्तिक ३० गते ‘दोलखा सदरमुकाम चरिकोटमा बम विष्फोट’ शीर्षकमा समाचार राखेको छ। | विस्फोट भएको जस्तो देखिने एउटा फोटोसहित प्रकाशित यो समाचारमा भीमेश्वर नगरपालिका–३ स्थित सातदोबाटोमा विष्फोट भएकाे लेखिएको छ। हेर्नुस् अर्काइभ संस्करण। | त्यसैगरी अर्को अनलाइन अर्थरोजगारले पनि सोही शीर्षकमा सोही व्यहोराको समाचार राखेको छ। यसमा एउटा बजारको फोटो राखिएको छ। हेर्नुस् अर्काइभ संस्करण। | यो समाचार बारे थप जानकारीका लागि हामीले जिल्ला प्रहरी कार्यालय दोलखामा सम्पर्क गर्‍यौँ। त्यहाँको सञ्चार शाखाले दिएको जानकारी अनुसार विस्फोट भएको आवाज आएको भन्ने सूचना आए पनि अनुसन्धानमा बम पड्किएको देखिएको थिएन। | हामीले फरकधारमा समाचारसँगै प्रकाशित फोटोलाई पनि गुगलको रिभर्स इमेज सर्चबाट खोज्यौँ। त्यस क्रममा हामी जिम्बाब्वेको एउटा वेबसाइटमा सन् २०१८ मा प्रकाशित यो समाचारमा पुग्यौँ- |  | समाचारमा जिम्बाब्वेकै बुलावायोमा विस्फोट भएको उल्लेख गरिएको छ। हेर्नुस् अर्काइभ संस्करण | दावी : दोलखाको चरिकोटमा बम विस्फोट भयो। | दावीकर्ता : फरकधार र अर्थरोजगार अनलाइन। | तथ्य : मिथ्या समाचार। जिल्ला प्रहरी कार्यालय दोलखाको सञ्चार शाखाले बम विस्फोट नभएको जानकारी दिएको छ। फरकधारमा प्रकाशित समाचार पुरानो र विदेशको रहेको देखियो।
https://nepalfactcheck.org/2022/11/naya-patrika-misleading/,देश हाँक्ने हैसियत राख्ने नेता भन्दै ‘नयाँ पत्रिका’को भ्रामक फोटो भाइरल | कसरी भयो भाइरल? | के हो तथ्य ? | तथ्य जाँच,"बाँके निर्वाचन क्षेत्र नम्बर २ का प्रतिनिधि सभा सदस्यका उम्मेदवार जनता समाजवादी पार्टीका नेता मोहम्मद इस्तियाक राईलाई ‘जो भोलि देश हाँक्ने हैसियत राख्छन्’ शीर्षकमा उनको ठूलो फोटोसहित नयाँ पत्रिका राष्ट्रिय दैनिकले ब्यानर न्युज बनाएको एउटा फोटो अहिले सामाजिक सञ्जालमा भाइरल भएको छ। | तर हाम्रो तथ्य जाँचले सो सामग्री भ्रामक भएको देखिएको छ। |  | मोहम्मद इस्तियाक राईको समर्थनमा खोलिएको ‘विकास पुरुष इश्तियाक राईलाई फेरि जिताऔं नेपालगंजलाई समृद्ध बनाऔं’ नामको एउटा फेसबुक पेजमा बिहीबार (१७ नोभेम्बर २०२२) मा एउटा पोस्ट राखिएको छ। |  | हामीले शुक्रबार बिहान यो स्क्रिनसट लिँदासम्म त्यसमा ४ सयभन्दा बढी रियाक्सन छन् भने २ सयभन्दा बढी सेयर र ७८ कमेन्ट देखिन्छन्। | यही स्क्रिनसट अरु विभिन्न पोस्ट र कमेन्टहरुमा पनि देखिएको छ। जस्तै यहाँ, यहाँ। | हामीले यो विषयमा थप जानकारीका लागि हामीले भाइरल भएको स्क्रिनसटमा राखिएको नयाँ पत्रिका दैनिकको मिति हेर्‍यौँ। त्यसमा १ मंसिर २०७९ मिति लेखिएको छ। |  | हामीले नयाँ पत्रिका दैनिकको आधिकारिक वेबसाइटमा सोही मितिको इपेपर खोज्यौँ। | हेर्नुस् अर्काइभ लिङ्क। | उक्त दिनको पत्रिकाको पहिलो पृष्ठ यस्तो देखिन्छ- |  | नयाँ पत्रिकाले सो दिनको प्रमुख समाचारमा भोलि देश हाँक्ने हैसियत भएको भन्दै १५ जना नेताको सानो फोटोसहितको परिचय राखेको छ। हेर्नुस् अनलाइन संस्करणको अर्काइभ। सो सूचीमा मो. इस्तियाक राईको नाम पनि समावेश छ। | तर भाइरल भएको फोटोमा जस्तो उनको ठूलो फोटो प्राथमिकताका साथ राखिएको छैन। | दावी : नयाँ पत्रिका राष्ट्रिय दैनिकले मो. इस्तियाक राईको ठूलो फोटोसहित’ जो भोलि देश हाँक्ने हैसियत राख्छन्’ शीर्षकमा प्रमुख समाचार छाप्यो। | दावीकर्ता : फेसबुक पेज र प्रयोगकर्ताहरु। | तथ्य : भ्रामक। नयाँ पत्रिकाले १ मंसिर २०७९ मा सो शीर्षकमा समाचार राखेको र त्यसमा १५ जना नेताको सूचीमा राईको पनि नाम र सानो फोटो राखेको सही हो। तर पत्रिकाको डिजाइन परिवर्तन गरी राईको ठूलो फोटो राखी उनलाई प्राथमिकता दिएको झैँ भान हुने गरी भाइरल गरिएको सामग्री भ्रामक छ।"
https://nepalfactcheck.org/2022/11/fake-screenshot/,स्थापित मिडियाका अनलाइनमा प्रकाशन भए झैँ देखिने मिथ्या स्क्रिनसट भाइरल | यसरी भयो भाइरल | के हो तथ्य ? | तथ्य जाँच,"प्रतिनिधि सभा र प्रदेश सभा निर्वाचन २०७९ को मतदानको अघिल्लो दिन स्थापित मिडियाका अनलाइनहरुमा प्रकाशन भएको झैँ देखिने केही स्क्रिनसटहरु सामाजिक सञ्जालमा भाइरल भएका छन्। | सेतोपाटी, उज्यालो, नयाँ पत्रिका लगायतका अनलाइनहरुमा प्रकाशित झैँ देखिने समाचारहरुमा माओवादीलाई भोट नदिन कांग्रेसले सर्कुलर गरेको दावी गरिएको छ। | तर हाम्रो तथ्य जाँचमा ती स्क्रिनसटहरु मिथ्या भएको देखिएको छ। |  | प्रेस चौतारीका अध्यक्षसमेत रहेका पत्रकार गणेश बस्नेतले आफ्नो फेसबुकमा शनिबार मध्याह्न ‘प्रचण्डबाहेक माओवादीका अन्य उम्मेदवारलाई भोट नहाल्न कांग्रेसको निर्देशन’ लेख्दै सेतोपाटीमा प्रकाशित जस्तो देखिने एउटा स्क्रिनसट सेयर गरेका थिए। पछि उनले आफ्नो स्टायटसलाई संशोधन गर्दै ‘भन्ने समाचार सही हो कि के हो?’ थपेका थिए। हेर्नुस् एडिट हिस्ट्रीको स्क्रिनसट | शनिबार रातिसम्म यो स्टायटसमा २०० भन्दा बढी कमेन्ट र रियाक्सन र २७ सेयर देखिन्छ। | त्यसैगरी प्रेस चौतारीका केन्द्रीय सदस्य गणेश आचार्यले पनि यही स्क्रिनसटसहितको स्टायटस राखेका थिए। तर पछि उनले त्यो हटाए। उनले सेतोपाटीसँगै उज्यालोमा प्रकाशित समाचार जस्तो देखिने स्क्रिनसट पनि राखेका थिए। | त्यसैगरी फेसबुकमा नयाँ पत्रिकाको अनलाइन संस्करणमा प्रकाशित झैँ देखिने अर्को स्क्रिनसट पनि भाइरल छ। नेकपा एमाले नामको फेसबुक पेजमा शनिबार राखिएको स्क्रिनसटमा १३२ रियाक्सन, ९ कमेन्ट र २७ सेयर भएको देखिन्छ। |  | फेसबुकमा अरु थुप्रैले पनि यस्तो स्क्रिनसट राखेका छन्। त्यसमा सेतोपाटीसँगै नयाँ पत्रिका र उज्यालोको पनि स्क्रिनसट देखिन्छ। |  | फेसबुकमा भाइरल भएका स्क्रिनसटहरु। | हामीले सेतोपाटीमा भाइरल भएको स्क्रिनसटको हेडलाइन ‘प्रचण्डबाहेक माओवादीका उम्मेदवारलाई भोट नदिन कांग्रेसको गोप्य सर्कुलर’ शीर्षकको समाचार खोज्यौँ। तर भेट्न सकेनौँ। हामीले सोही हेडलाइन राखी गुगलमा सेतोपाटीका समाचार खोज्दा पनि केही भेटेनौँ। | सेतोपाटीमा कार्यरत पत्रकार सञ्जीव बगालेले ‘कसलाई भोट दिने नदिने भनेर गोप्य सर्कुलर भएको भन्ने कुनै समाचार सेतोपाटी प्रकाशन भएको छैन’ लेखेका छन्। |  | नयाँ पत्रिकाको स्क्रिनसट |  | नयाँ पत्रिकाको झैँ देखिने स्क्रिनसटमा ‘माओवादीलाई भोट नदिन कांग्रेसको सर्कुलर आपत्तिजनक – प्रचण्ड’ शीर्षक राखिएको छ। सो समाचारमा कमलराज भट्टको बाइलाइन पनि देखिन्छ। | तर फेसबुकमा पत्रकार भट्टले याे समाचार नयाँ पत्रिकामा प्रकाशित नभएकाे, नलेखिएकाे भन्दै दुष्प्रचार राेक्न सम्बन्धित निकायकाे ध्यानाकर्षण गराएका छन्। |  | उनले निर्वाचन आयोगमा निवेदन दर्ता गरी प्रेस काउन्सिल र साइबर ब्युरोलाई समेत बोधार्थ दिएको पनि फेसबुकमा जानकारी दिएका छन्। हेर्नुस् उनको निवेदन। | नेपाल पत्रकार महासंघ, नयाँ पत्रिका प्रतिष्ठानले पनि विज्ञप्ति जारी गर्दै सो शीर्षकको समाचार नयाँ पत्रिकाको अनलाइनमा प्रकाशन नभएको स्पष्ट पारेको छ। | हामीले नयाँ पत्रिकाको वेबसाइटमा र गुगलमा खोज्दा पनि यो शीर्षकको समाचार त्यसमा प्रकाशन भएको भेटेनौँ। | उज्यालोको स्क्रिनसट |  | त्यस्तै रुटिन अफ दार्चुला बन्द नामको फेसबुक पेज र अन्य विभिन्न फेसबुक प्रोफाइल र पेजहरुले उज्यालो अनलाइनको जस्तो देखिने स्क्रिनसट सेयर गरेका छन्, जसको शीर्षक ‘माओवादीले पाएका क्षेत्रमा अन्य अनुकूल उम्मेदवारलाई जिताउनु – कांग्रेस सर्कुलर (अडियो सहित)’ राखिएको छ। | हामीले उज्यालो अनलाइन र गुगलमा खोज्दा पनि  यो शीर्षकमा त्यसमा समाचार प्रकाशन भएको भेटेनौँ। | प्रेस काउन्सिलले शनिबारै विज्ञप्ति जारी गरी केही सञ्चार माध्यमको मास्टहेड प्रयोग गरी राजनीतिक दल तथा उम्मेदवारका बारेमा अफवाहपूर्ण, दुष्प्रचारयुक्त, गलत एवं भ्रामक समाचार बनाई सामाजिक सञ्जालबाट सम्प्रेषण भएको भन्दै ती शीर्षकमा त्यस किसिमका कुनै समाचार ती मिडियाले सम्प्रेषण नगरेको जवाफ प्राप्त भएको उल्लेख गरेको छ। हेर्नुस् काउन्सिलको विज्ञप्ति। | नेपाल पत्रकार महासंघले पनि केही स्थापित सञ्चारमाध्यममा प्रकाशन नै नभएको विषय वस्तुलाई प्रविधिको दुरुपयोग गरेर प्रस्तुत गरी सामाजिक सञ्जालमा पोष्ट गरिएकोप्रति महासंघको गम्भीर ध्यानाकर्षण भएको जनाएको छ। हेर्नुस् महासंघको विज्ञप्ति | यस्तै नेपाली कांग्रेस तथा नेकपा (माओवादी केन्द्र) केन्द्रीय कार्यालयका मुख्य सचिवले शनिबार संयुक्त वक्तव्य जारी गर्दै नेपालका प्रतिष्ठित अनलाइन मिडिया समेतको दुरुपयोग गरेर नेपाली कांग्रेस र नेकपा  (माओवादी केन्द्र) बीच फाटो गराउने दुराशयले सामाजिक सञ्जालहरुमा प्रेषित सूचनाप्रति दुबै पार्टीको गम्भीर ध्यानाकर्षण भएको उल्लेख गरेको छ। विज्ञप्तिमा यसलाई यस्ता भ्रमपूर्ण  र मिथ्या सूचना भनिएको छ। हेर्नुस् विज्ञप्ति | दावी : माओवादीलाई भोट नदिन कांग्रेसले सर्कुलर गरेको दावी गर्दै विभिन्न मिडियाको अनलाइनमा प्रकाशित भए झैँ देखिने स्क्रिनसटहरु। | दावीकर्ता : फेसबुक पेज र प्रयोगकर्ताहरु | तथ्य : मिथ्या सूचना। यस्ता समाचार सो मिडियामा प्रकाशित भएको हामीले भेटेनौँ। कसैले यसको लिङ्क पनि सेयर गरेका छैनन्। | वेबसाइटको एचटिएमएल कोड परिवर्तन गरी यसरी सोही अनलाइनमा समाचार प्रकाशित भए झैँ देखिने बनाउन सकिन्छ। यसबारे हामीले यसअघि के हो पूर्वराजा ज्ञानेन्द्रको नामसहित मूर्तिचोरी सम्बन्धी सामाजिक सञ्जालमा भाइरल समाचारको तथ्य? यसरी बनाउन सकिन्छ नक्कली स्क्रिनसट शीर्षकको तथ्य जाँचमा भिडियोसहित लेखेका थियौँ। अहिले पनि यसरी नै मिथ्या समाचारको स्क्रिनसट बनाइएको देखिन्छ। |  | "
https://nepalfactcheck.org/2022/11/chitwan-matganana/,चितवनमा मतगणना नहुँदै रवि लामिछानेको अग्रतासम्बन्धी मिथ्या सूचना भाइरल | कहाँ कस्तो समाचार ? | के हो तथ्य ? | तथ्य जाँच,"२०७९ मंसिर ५ गते बिहानैदेखि चितवन क्षेत्र नम्बर २ मा उम्मेदवार रहेका राष्ट्रिय स्वतन्त्र पार्टीका सभापति रवि लामिछानेले प्रारम्भिक मतगणनामा अग्रता कायम गरेको दावी गर्दै मत संख्यासहित समाचार केही अनलाइन मिडियाले लेखेका छन्। सामाजिक सञ्जालमा पनि अग्रता कायम भएको स्टायटस केहीले लेखेका छन्। | तर हाम्रो तथ्य जाँचमा ती समाचार आउँदा चितवन २ मा मतगणना सुरु भएकै थिएन। बिहान ८ बजे बसेको सर्वपक्षीय बैठकले मंसिर ५ गते दिउँसो १ बजेदेखि मात्रै मतगणना सुरु गर्ने निर्णय गरेको थियो। | नेपाल रिपब्लिक मिडियाद्वारा सञ्चालित राष्ट्रिय दैनिक नागरिकको अनलाइन संस्करण र अङ्ग्रेजी अनलाइन रिपब्लिका दुवैमा चितवन २ मा रवि लामिछानेको अग्रतासम्बन्धी समाचार छापिएको थियो। | नागरिकको अनलाइनमा सोमबार बिहान प्रकाशित समाचारमा लामिछानेले १०२ मत प्राप्त गर्दा कांग्रेसका उमेश श्रेष्ठले ४० र एमालेका उम्मेदवारले ३२ मत पाएको दावी गरिएको छ। | हेर्नुस् अर्काइभ संस्करण | त्यसैगरी माइरिपब्लिकाको बिहान ८ बजेर २७ मिनेटमा अपडेट गरिएको National Independent Party candidate Ravi Lamichhane leads by a wide margin in Chitwan-2 शीर्षकको समाचारमा लामिछानेले ९७८ भोट, उमेश श्रेष्ठले २११ भोट र कृष्णभक्त पोखरेलले २१९ भोट पाएको दावी गरिएको छ। हेर्नुस् अर्काइभ संस्करण | त्यसैगरी रातोपाटीले पनि चितवनमा मतगणना सुरु, राष्ट्रिय स्वतन्त्र पार्टीको अग्रता शीर्षकको समाचारमा लामिछानेले १०२ मत प्राप्त गरिसकेको उल्लेख गरेको छ। हेर्नुस् अर्काइभ संस्करण | यस्तै अर्को अनलाइन लोकान्तरले चितवनमा मतगणना सुरु, रवि लामिछानेको अग्रता शीर्षकको समाचार राखेको थियो। हेर्नुस् अर्काइभ संस्करण | अर्को अनलाइन नेपाललाइभले पनि चितवन- २ अपडेट : रवि लामिछानेको अग्रता, पछ्याउँदै उमेश श्रेष्ठ शीर्षकमा समाचार सोमबार बिहान राखेको थियो। हेर्नुस् अर्काइभ संस्करण | त्यसैगरी नेपाली न्युज नाम रहेको एउटा फेसबुक पेजमा नोभेम्बर १९ (मंसिर ३) मा ‘रबि लामिछाने चितवन देखि निर्बिरोध चयन हुनु भएकोमा हार्दिक बधाई तथा शुभकामना !’ शीर्षकमा सूचना राखिएको छ। उक्त फेसबुक पोस्टमा सुदृष्टि डट कमको लिङ्क राखिएको छ र त्यसमा सोमबार मध्याह्नसम्म २३ हजार रियाक्सन, ५९९ कमेन्ट र ९२ सेयर देखिन्छ। | लामिछानेले अग्रता लिँदै गरेको समाचार आउँदा चितवन २ मा सर्वपक्षीय बैठक समेत बसेको थिएन। बैठकका लागि बिहान ८ बजेको समय निर्धारण गरिएको थियो। | यो विषयमा थप जानकारीका लागि हामीले चितवन २ मा निर्वाचन अधिकृतको कार्यालयले गरेको सर्वपक्षीय बैठकमा सहभागी राष्ट्रिय स्वतन्त्र पार्टीका नेता दीपक बोहरालाई सम्पर्क गरेका थियौँ। उनले दिउँसो १ बजेदेखि मात्रै मतगणना गर्ने निर्णय सर्वपक्षीय बैठकले गरेको जानकारी गराए। | राष्ट्रिय स्वतन्त्र पार्टीको आधिकारिक फेसबुक पेजले पनि दिउँसो १ बजेदेखि मात्रै मतगणना गर्ने निर्णय गरेको उल्लेख गरेको छ। |  | पत्रकार प्रतिमा सिलवालले बिहान १०:३४ सम्म चितवनका तीन वटै क्षेत्रमा मतगणना भइनसकेको भन्दै चितवन १ को ११ बजेबाट र २ को १ बजेबाट मतगणना सुरु हुने जानकारी दिएकी छिन्। | मतदान भएर मतगणना हुने भएकोले निर्विरोध निर्वाचित हुन सम्भव भएन। | दावी : चितवन क्षेत्र नम्बर २ को प्रारम्भिक मतगणनामा रवि लामिछानेको अग्रता। | दावीकर्ता : नागरिक, माइरिपब्लिका, रातोपाटी, नेपाललाइभ, लोकान्तर अनलाइन मिडिया र फेसबुक प्रयोगकर्ताहरु। | तथ्य : मिथ्या सूचना । सोमबार बिहान यो समाचार भाइरल हुँदासम्म चितवन क्षेत्र नम्बर २ मा मतगणना भइसकेकै थिएन। | "
https://nepalfactcheck.org/2022/10/udit-narayan-fake-news/,"नझुक्किनुस्, उदित नारायणको निधन भएको भाइरल पोस्ट गलत | कसरी फैलियो सूचना ? | के हो तथ्य ? | तथ्य जाँच","गायक उदित नारायण झालाई ह्रदयाघात भएको र उनको निधन भएको दावी गरिएका पोस्टहरु बुधबार (२०२२ अक्टोबर ५) राति सामाजिक सञ्जालमा भाइरल भयो। | भारतका कुनै पनि आधिकारिक मिडियाले नराखेको यो सूचना स्रोत बिना विभिन्न नामका फेसबुक पेजहरुले मात्र फैलाएका थिए। उदित नारायणकी पत्नी दीपा नारायण झाले हल्ला फैलँदै गर्दा बुधबार राति उदितसहित सपरिवारको फोटो राखेपछि ती सूचना गलत रहेको प्रष्ट भएको छ। | उदित नारायण झाको ह्रदयाघातका कारण निधन भएको सूचना विभिन्न फेसबुक पेजहरुले राखेका थिए। छोटो समयमा यस्ता पोस्ट निकै भाइरल भए। | फेसबुकमा दुई लाख ९४ हजारले फलो गर्ने आरओई नेटवर्क नामको फेसबुक पेजले राखेको यो पोस्टमा एक घण्टा नबित्दै झण्डै ७ हजार रियाक्सन थियो भने १६ सय कमेन्ट र १२ सय सेयर थियो। |  | आरओईले पोस्ट गरेको सूचना, जुन पछि त्यहाँबाट हटाइयो। | आरओईसँगै अरु विभिन्न फेसबुक पेजहरुमा पनि यो खबर छिट्टै भाइरल भयो। ट्रोल हिपहप नेपाल नामको फेसबुक पेजमा पनि एक घण्टामै यो पोस्टमा ५४ सय रियाक्सन, ११ सय कमेन्ट र १३ सय सेयर थियो। |  | ट्रोल हिपहप नेपाल नामको फेसबुक पेजमा भाइरल भएको पोस्ट | यसबाहेक ट्रोल फरेस्ट्री (स्क्रिनसट), लोकसेवा नेपाल (स्क्रिनसट), अलोन (स्क्रिनसट), रुटिन अफ स्याङ्गजा बन्द (स्क्रिनसट) नामसहित अन्य विभिन्न फेसबुक पेजहरु र व्यक्तिले पनि यस्तो दावीसहितका सूचना राखेका थिए। | हामीले यो विषयमा जानकारी पाउनका लागि उदित नारायणकी पत्नी दीपा नारायण झासित फेसबुकमार्फत् सम्पर्क गरेका थियौँ। दीपाले आफ्नो फेसबुकमा आइतबार राति ह्यापी विजया दशमी लेख्दै उदितसहित छोरा, बुहारी र नातिनीको समेत फोटो पोस्ट गरेकी छिन्। हेर्नुस् स्क्रिनसट।  उनले हल्लामा सत्यता नभएको बताइन्। | भारतको पद्म श्री र पद्म भुषण अवार्ड जितिसकेका प्लेब्याक सिङ्गर उदित नारायणको बारेमा नेपालका केही फेसबुक पेजहरुले गरेको हल्ला जस्तो समाचार भारतका आधिकारिक न्युज मिडिया कुनैमा पनि केही समाचार आएको देखिएन। तसर्थ उदित नारायणको निधन भएको दावी गरिएका पोस्टहरु गलत देखिन्छ। | दावी : लोकप्रिय गायक उदित नारायण झाको ह्रदयाघातका कारण निधन भयो। | दावीकर्ता : विभिन्न फेसबुक पेजहरु। | तथ्य : मिथ्या सूचना। उदित पत्नी दीपाको फेसबुक पोस्ट र भारतीय आधिकारिक न्युज मिडियामा यसबारे कुनै समाचार नदेखिएकोले स्रोत बिना फेसबुक पेजहरुले लेखेका समाचार गलत देखिन्छ। | "
https://nepalfactcheck.org/2022/10/india-rajasthan-youth-false-claim/,के हो भारतमा नेपालीलाई कुटिएको भन्दै भाइरल भएको भिडियोको वास्तविकता? | कसरी भयो भाइरल ? | के हो तथ्य ? | तथ्य जाँच,"भारतमा नेपाली नागरिकलाई कुटिएको दावी गरिएको एउटा भिडियो फेसबुकमा शनिबार (अक्टोबर १५, २०२२)  भाइरल भएको छ। भिडियोमा एक व्यक्तिलाई नाङ्गै बनाई पाइप जस्तो सामानले कुटेको देखिन्छ। भिडियोमा भारतीय भाषा बोलेको सुनिन्छ। | तर हाम्रो तथ्य जाँचमा यो घटना भारतको राजस्थानमा भएको सही भए पनि कुटिएका व्यक्ति नेपाली नागरिक नभएर भारतकै भएको खुलेको छ। | दुनिया नामको फेसबुक पेजले ‘भारतमा एक नेपाली यसरी कुटिए भनेर यो भिडियो अहिले जताततै सामाजिक सञ्जालमा देखिएको’ दावी गर्दै शनिबार राति १० बजे यस्तो पोस्ट गरेको थियो। हेर्नुस् स्क्रिनसट तल- |  | भिडियोमा प्रस्तोताले भनेको सुनिन्छ- ‘भारतमा एक नेपालीलाई कुटपिट गरिएको छ। केका लागि कुटियो र किन कुटियो भन्ने कुरा हामी बुझिरहेका छौँ।’ | हामीले यो स्क्रिनसट लिँदा तीन घण्टाको अवधिमा यो पोस्टमा ५ हजार २ सय रियाक्सन, १ हजार ९ सय सेयर र ७३४ कमेन्ट थिए। सँगै पोस्ट गरिएको भिडियोमा एचटिभी लेखेको देखिन्छ। यसको फेसबुक पेजमा सुदूरपश्चिमको धनगढीबाट सञ्चालित HTV Television को आधिकारिक फेसबुक पेज लेखिएको छ। | उक्त फेसबुक पेजमा ‘जताततै सामाजिक सञ्जालमा भारतमा एक नेपाली कुटिएको’ भिडियो देखिएको दावी गरिए पनि हामीले फेसबुकमा खोज्ने क्रममा यही पेजले शनिबार दिउँसो २ बजेर ५१ मिनेटमा पोस्ट गरेको अर्को भिडियो भाइरल भएको भेट्टायौँ। स्क्रिनसट हेर्न यहाँ क्लिक गर्नुस्। | ९ घण्टाको अवधिमा यो स्क्रिनसट लिँदासम्म यो भिडियोमा १५ हजार रियाक्सन देखिएको छ भने ९ हजार पटक यो सेयर भएको छ र यसमा ४ हजार कमेन्ट छन्। | हामीले इनभिडको फेकन्युज डिबङ्कर टुलबाट यो भिडियोको स्क्रिनसटका आधारमा रिभर्स इमेज सर्च गर्दा कुनै नतिजा पाउन सकेनौँ। | त्यसपछि हामीले फेसबुकमा ‘नग्न पिटाई विडियो वायरल’ कीवर्ड राखेर सर्च गर्‍यौँ। त्यस क्रममा हामी फर्स्ट इन्डिया न्युज राजस्थानको यो भिडियो समाचारमा पुग्यौँ- |  | फर्स्ट इन्डिया न्युज राजस्थानको भिडियो समाचार | समाचार अनुसार पिटाइ खाने व्यक्तिको नाम सुभाष चबरवाल हो। एक विवाहिता युवतीलाई फोन गरेर हैरान बनाएको आरोप लगाउँदै राजस्थानको नोहर, हनुमागनढमा स्थानीयले उनलाई कुटेका थिए। भिडियोमा स्थानीय संवाददाताले पिटाइ खाने युवक राजस्थानकै गाउँका बासिन्दा भएको बताएका छन्। | भिडियो ब्लर गरिएको भए पनि यसमा देखिएका दृश्य नेपालमा भाइरल भएको दृश्यसित मेल खाएको हामीले पायौँ। यो घटना भारतको राजस्थानको भएको थाहा पाएपछि राजस्थान कीवर्डसहित हालेर सामाजिक सञ्जालमा सर्च गर्ने क्रममा राजस्थानका भाजपा नेता लक्ष्मीकान्त भारद्वाजको भेरिफाइड ट्विटर ह्यान्डलबाट यही भिडियो सेयर भएको भेट्टायौँ। उनले पनि यो घटना भारतको राजस्थानको भएको उल्लेख गरेका छन्। | राजस्थान में जंगल राज की पराकाष्ठा , युवक को नग्न कर बुरी तरह मारा, बैखोफ होकर वीडियो बनाकर वायरल किया pic.twitter.com/JthGbR6iA0 | — Laxmikant bhardwaj (@lkantbhardwaj) October 10, 2022 |  | हेर्नुस् स्क्रिनसट। हेर्नुस् अर्काइभ | योबारे थप खोज्ने क्रममा हामीले भारतको दैनिक भाष्करको अनलाइनमा प्रकाशित यो समाचार भेट्टायौँ। | समाचारमा उल्लेख भए अनुसार यो घटना भारतको राजस्थानस्थित हनुमानगढ जिल्लाको गोगामेडी इलाकामा २९ सेप्टेम्बरमा भएको हो। पीडित २३ वर्षीय सुभाष त्यहीँको बडबिराना गाउँको बासिन्दा रहेको र मोबाइलमा विवाहित युवतीसँग कुराकानी गर्ने गरेको आरोपमा लुगा खोलेर कुटपिट गरिएको जानकारी त्यसमा दिइएको छ। |  | दैनिक भाष्करको अनलाइनमा प्रकाशित समाचारको स्क्रिनसट। हेर्नुस् अर्काइभ संस्करण | भारतको राजस्थानबाट सञ्चालित आपणी न्युजको अनलाइन संस्करणमा पनि भाइरल भएको भिडियोबारे समाचार छ। | उक्त समाचारमा पनि पिटाइ खाने युवक सुभाष राजस्थानकै बडबिराना गाउँ नजिकै बसोबास गर्ने उल्लेख छ। | महिलासित फोनमा कुरा गरेको आरोपमा २९ सेप्टेम्बरमा युवकलाई महिलाको गाउँ ढिलकीमा बोलाएर लुगा खोल्दै पाइपसमेतले कुटेको र त्यसको भिडियो खिचेर भाइरल गरिदिएको आपणी न्युजमा उल्लेख छ। |  | आपणी न्युजको समाचारको स्क्रिनसट। अर्काइभ लिङ्क हेर्न यहाँ क्लिक गर्नुस् | दावी : भारतमा एक नेपालीलाई निर्ममतापूर्वक कुटपिट गरियो। साथमा कुटपिट गरिएको भिडियो। | दावीकर्ता : दुनिया नामको फेसबुक पेज | तथ्य : भ्रामक सूचना । कुटपिट गर्दै गरेको भिडियो भारतको राजस्थानको हो। तर कुटाइ खाने व्यक्ति नेपाली नागरिक नभएर भारतकै राजस्थानको बडबिराना गाउँका सुभाष चबरवाल भएको भारतीय मिडियाले उल्लेख गरेका छन्। | "
https://nepalfactcheck.org/2022/10/apoorwa-prithvi-nnq/,अपूर्व र पृथ्वीलाई दाँजेर भाइरल भएको ट्विट भ्रामक | भाइरल ट्विट | के हो तथ्य ? | तथ्य जाँच,सामाजिक सञ्जाल ट्विटरमा काठमाडौँ जिल्ला अदालतले धरौटीमा छाडेका कमेडियन अपूर्व क्षितिज सिंह र बुढानिलकण्ठमा भएको सवारी दुर्घटनासम्बन्धी मुद्दामा सजाय सुनाइएका पृथ्वी मल्ललाई तोकिएको रकमको तुलना गर्दै गरिएको एउटा पोस्ट भाइरल भएको छ। भाइरल ट्विटमा सिंहलाई साढे दुई लाख धरौटी मागिएको तर एक महिलाको ज्यान जाने गरी भएको सवारी दुर्घटनामा चालक मल्ललाई ६ महिना कैद र १० हजार रुपैयाँ जरिवानाको सजाय सुनाइएको उल्लेख छ। तर हाम्रो तथ्य जाँचमा मल्ललाई तोकिएको जरिवाना रकम गलत देखिएको छ। |  | नो नेक्स्ट क्वेस्चन नामको ट्विटर ह्यान्डलबाट अक्टोबर २२ मा गरिएको यो सम्बन्धी ट्विट यो स्क्रिनसट लिँदासम्म २२४ पटक रिट्विट भइसकेको छ भने त्यसमा ४९८ लाइक छ र २५ वटा कोट ट्विट रहेको छ। हेर्नुस् अर्काइभ | २०७६ सालमा पैदल यात्रु लीला देवकोटाको मृत्यु हुने गरी बुढानिलकण्ठमा भएको सवारी दुर्घटनाका चालक पृथ्वी मल्ललाई काठमाडौँ जिल्ला अदालतले २०७८ चैत ७ गते सजाय तोकेको थियो। | हामीले राम कुमार देवकोटाको जाहेरीले नेपाल सरकार वादी रहेको काठमाडौँ जिल्ला अदालतमा चलेको मुद्दा नम्बर ०७६-C१-११७२ को फैसलाको पूर्णपाठ सर्वोच्च अदालतको वेबसाइटमा खोज्यौँ। | जिल्ला न्यायाधीश सूर्यप्रसाद अधिकारीले गरेको फैसलामा ६ महिना कैद र एक हजार रुपैयाँ जरिवाना उल्लेख छ। |  | काठमाडौँ जिल्ला अदालतको फैसलाको अंश। फैसलाको पूर्ण पाठ सर्वोच्चको वेबसाइटमा पढ्न यहाँ क्लिक गर्नुस्। | दावी : बुढानिलकण्ठ सवारी दुर्घटनामा चालक पृथ्वी मल्ललाई काठमाडौँ जिल्ला अदालतले ६ महिना कैद र १० हजार रुपैयाँ जरिवानाको सजाय सुनाएको थियो। | दावीकर्ता : नो नेक्स्ट क्वेसन ट्विटर ह्यान्डल | तथ्य : भ्रामक सूचना । काठमाडौँ जिल्ला अदालतले मल्ललाई ६ महिना कैदको सजाय सुनाएको त हो। तर जरिवाना रकम भने १० हजार रुपैयाँ नभएर १ हजार रुपैयाँ मात्रै भएको अदालतको फैसलामा देखिन्छ।
https://nepalfactcheck.org/2022/10/prachanda-viral-video/,के हो प्रचण्डको भाइरल भएको भाषणको तथ्य? | भाइरल भिडियो | के हो तथ्य ? | तथ्य जाँच,"सामाजिक सञ्जालमा पूर्व प्रधानमन्त्री तथा नेपाल कम्युनिस्ट पार्टी (माओवादी केन्द्र)का अध्यक्ष पुष्पकमल दाहाल ‘प्रचण्ड’ को एउटा भाषणको भिडियो केही समय यता भाइरल भएको छ। | सो भिडियोमा प्रचण्डले ‘अबको चुनाव २०६४ सालको जस्तो बनाउनै पर्ने, जालझेल गर्ने, बाकस साट्ने, अनि न चुनाव जितिँदो रहेछ’ भनेको सुनिन्छ। | हामीले गरेको तथ्य जाँचमा यो भिडियो स्थानीय चुनावभन्दा अगाडिको रहेको र भाषणका केही अंश काटेर भ्रामक बनाइएको भेटिएको छ। | हिमाल म्यागेजिनका प्रकाशक, पत्रकार र तथा लेखक कनकमणि दीक्षितले अक्टोबर १७ मा अपिल गुरुङले ट्विट गरेको भिडियो कोट ट्विट गर्दै लेखेका छन्,  ‘अबको चुनाव ६४को जस्तो बनाउनै पर्छ हामीले, गर्नुपर्ने पनि गरियो नगर्नुपर्ने पनि गरियो। जालझेल गर्ने, बाकस साट्ने, हामीले कति गर्याथेऊँ सम्झनुस त ६४!” यी मानिस २०६४ देखि असोज २०७९ सम्म सप्रेका छैनन। सप्रने आश कहिल्यै थिएन।’ | यो तथ्य जाँच गर्दासम्म यो भिडियोको ट्विटरमा ५४ हजार भ्युज भइसकेको छ भने दीक्षितको ट्विटमा ३७ रिट्विट, सात कोट ट्विट र १६९ लाइक छन्। |  | दीक्षितको ट्विटको स्क्रिनसट। अर्काइभ हेर्न यता क्लिक गर्नुस् | अपिल गुरुङको ट्विट भने २३४ पटक रिट्विट भएको छ र यसमा ५४६ लाइक र ११६ कोट ट्विट छन्। अर्काइभ | त्यसैगरी ओम तिवारी नामको फेसबुक प्रोफाइलबाट १६ अक्टोबरमा पोस्ट भएको यस्तै भिडियो ६ हजार ६ सय पटक सेयर भएको छ भने त्यसमा ३९९ कमेन्ट र १ हजार रियाक्सन देखिन्छ। |  | ओम तिवारीको फेसबुकबाट पोस्ट भएको भिडियोको स्क्रिनसट | त्यसैगरी नेपालआज नामको अनलाइनले पनि २०७९ कात्तिक १ गते ‘०६४ जस्तो बाकस साटेर भएपनि चुनाव जित्न प्रचण्डको निर्देशन’ शीर्षकमा भाइरल भएको यही भिडियोलाई आधार बनाएर समाचार बनाएको छ। समाचारमा प्रचण्डले कहाँ र कहिले यसो भनेका हुन् भन्ने उल्लेख छैन। | त्यसैगरी एभरेस्ट हेडलाइन्स नामको अनलाइनले पनि २०७९ असोज ३० गते अवको चुनावमा जालझेल गर्ने, बाकस साटने काम गर्नैपर्छ प्रचण्ड शीर्षकमा समाचार राखेको छ। | भाइरल भएको भिडियोमा प्रचण्डले यसो भनेको सुनिएको छ- | अबको चुनाव ६४ को जस्तो बनाउनै पर्छ हामीले। जालझेल गर्ने, कुरा बुझ्नु भो त..चाहिँ त्यहाँ लगेर चाहिँ बाकस साट्ने…अनि न चुनाव जितिँदो रहेछ। हामीले त्यो बेला कति गर्‍या थियौँ, तपाईँहरुले कति गर्नुभाथ्यो सम्झिनुस् त ६४। गर्नु पनि गरियो, नगर्नु नि गरियो र त जितियो। अहिले सोझो हुँदा त हामीलाई त हेप्ने सबैले। | यो भिडियोको वास्तविकता पत्ता लगाउन हामीले सर्च इन्जिन गुगलमा ‘प्रचण्ड, बाकस साट्ने, चुनाव, ६४’ की वर्ड प्रयोग गरेर खोज्यौँ। त्यस क्रममा हामी नेपाली नेटवर्क डट कममा एक वर्षभन्दा अघि अर्थात् २०७८ असोज महिना प्रकाशित यो समाचारमा पुग्यौँ- २०६४ मा गर्नु नगर्नु सबै गरेर पो जितियो, अबको चुनावमा पनि त्यसै गर्नुपर्छः प्रचण्ड | समाचारमा ‘काभ्रेको पाँचखालमा वाइसिएलको भेलालाई सम्बोधन गर्दै’ प्रचण्डले त्यसो भनेको उल्लेख गरिएको छ। यही आधारमा खोज्दै जाँदा हामीले प्रचण्डको भेरिफाइड फेसबुक पेजबाट २६ सेप्टेम्बर २०२१ मा पोस्ट गरिएको भिडियो भेट्यौँ। त्यसमा ‘योङ कम्युनिस्ट लिग, नेपालको दोस्रो पाँचखाल नगर सम्मेलन । पाँचखाल, काभ्रे । २०७८ असाेज ०७ गते’ लेखिएको छ। भिडियोको ५२ औँ मिनेटमा यो अहिले भाइरल भएको क्लिप सुन्न सकिन्छ। | भिडियोमा उनले भनेका छन्- | अबको चुनाव ६४ को जस्तो बनाउनै पर्छ हामीले। जालझेल गर्ने, कुरा बुझ्नु भो त..चाहिँ त्यहाँ लगेर चाहिँ बाकस साट्ने…या पुलिस र कर्मचारीलाई प्रयोग गरेर चाहिँ जित्न खोज्नेहरुलाई भ्याकुर लखेटे झैँ लखेट्दिनु पर्छ गाउँगाउँबाट। अनि न चुनाव जितिँदो रहेछ। हामीले त्यो बेला कति गर्‍या थियौँ, तपाईँहरुले कति गर्नुभाथ्यो सम्झिनुस् त ६४। गर्नु पनि गरियो, नगर्नु नि गरियो र त जितियो। अहिले सोझो हुँदा त हामीलाई त हेप्ने सबैले। | त्यसैगरी नेपालप्रेस अनलाइनले काभ्रेमा प्रचण्डको उत्तेजक भाषणः हामी विजेता हौं, केपी हरुवा, भगौडा हो(भिडिओ)  शीर्षकको समाचारमा पनि एउटा भिडियो राखेको छ जसमा अहिले भाइरल भएको भिडियोको अंश छ। |  | यो भिडियोमा पनि प्रचण्डको आधिकारिक फेसबुकमा राखेको भिडियो जस्तै बोलेको देखिन्छ। | भाइरल भएको भिडियोलाई मंसिरको प्रतिनिधि तथा प्रदेश सभा चुनावको प्रसंगमा प्रयोग गरिए पनि यो भिडियो एक वर्षभन्दा अघि २०७८ साल असोज महिनाको हो। भाइरल भिडियोमा उनको बोलीका केही अंश काटेर भ्रामक बनाइएको छ। अबको चुनाव ६४ को जस्तो बनाउनै पर्छ हामीले। जालझेल गर्ने, कुरा बुझ्नु भो त..चाहिँ त्यहाँ लगेर चाहिँ बाकस साट्ने… पछि प्रचण्डले बोलेको यो अंश या पुलिस र कर्मचारीलाई प्रयोग गरेर चाहिँ जित्न खोज्नेहरुलाई भ्याकुर लखेटे झैँ लखेट्दिनु पर्छ गाउँगाउँबाट लाई काटिएको छ। | दावी : प्रचण्डको भाषणको भाइरल भिडियो जसमा उनले भनेका छन्- अबको चुनाव ६४ को जस्तो बनाउनै पर्छ हामीले। जालझेल गर्ने, कुरा बुझ्नु भो त..चाहिँ त्यहाँ लगेर चाहिँ बाकस साट्ने…अनि न चुनाव जितिँदो रहेछ। | दावीकर्ता : सामाजिक सञ्जाल फेसबुक र युट्युबका प्रयोगकर्ताहरु र अनलाइन नेपालआज, एभरेस्ट हेडलाइन | तथ्य : भ्रामक सूचना। भाइरल भएको भिडियोलाई आसन्न निर्वाचनको प्रसंगमा प्रयोग गरिए पनि यो भिडियो एक वर्षभन्दा अघिको हो। भिडियोमा उनले बोलेका केही अंशलाई काटेर भ्रामक बनाइएको छ। | "
https://nepalfactcheck.org/2022/09/cholendra-claim/,के निलम्बित प्रधान न्यायाधीशले विवादित फैसलाबारे प्रायश्चित छ भनेका हुन् ? | कहाँ कस्तो सूचना ? | के हो तथ्य ? | तथ्य जाँच,"निलम्बित प्रधानन्यायाधीश चोलेन्द्र शम्सेर जबराले महाभियोग सिफारिश समितिमा बयान दिँदै श्रीमतीको हत्या गरेको मुद्दामा रन्जन कोइरालाको कैद सजाय घटाउने फैसलाबारे प्रायश्चित गरेको बताएको दावी गर्दै विभिन्न मिडियामा समाचार आएका छन्।* | तर हाम्रो तथ्य जाँचमा यो दावी भ्रामक देखिएको छ। | महाभियोग प्रस्ताव दर्ता भएपछि निलम्बनमा रहेका प्रधान न्यायाधीश चोलेन्द्र शमशेर जबराको बयान महाभियोग सिफारिश समितिसमक्ष हुँदैछ। यही क्रममा तेस्रो दिन २०७९ भदौ १९ गते आइतबार रन्जन कोइरालाको सजाय घटाउने फैसलाबारे प्रश्न सोधिएको थियो। त्यसैको जवाफ बारे विभिन्न मिडियाले समाचार बनाएका छन्। | अनलाइनखबरले ‘रञ्जन कोइरालाको मुद्दा फैसलाबारे चोलेन्द्रको बयान : मलाई प्रायश्चित्त छ’ शीर्षकको समाचारमा लेखेको छ- ‘निलम्बित प्रधानन्यायाधीश चोलेन्द्र शम्सेर जबराले रन्जन कोइरालाको मुद्दा फैसलामा प्रायश्चित गरेको बताएका छन्।’ |  | हेर्नुस् अर्काइभ लिङ्क | त्यसैगरी इकागजले पनि रन्जन कोइरालाको फैसलाबारे चोलेन्द्रको बयान : क्षमा चाहन्छु, मलाई प्रायश्चित छ शीर्षकको समाचार राखेको छ। समाचारमा लेखिएको छ- ‘आइतबार समितिले श्रीमतीको हत्यापछि प्रमाण नष्ट गर्न जलाएको अभियोगमा जेल सजाय भोगिरहेका सशस्त्र प्रहरी बलका पूर्वडीआईजी रन्जन कोइरालालाई सजाय कम गर्नेगरी गरेको फैसलाबारे प्रश्न गरेको थियो । जवाफमा जबराले उक्त फैसलाप्रति माफी माग्दै आफूले प्रायश्चित गरेको बताए।’ | त्यसैगरी समाचारमा लेखिएको छ- ‘यस फैसलाप्रति जनतासँग माफी चाहने र आफूलाई प्रायश्चित लागेको जबराको बयान छ । ‘कोइरालालाई कम सजाय तोकिँदा विवेक प्रयोग गर्दा गल्ती भएको यसलाई महाअभियोग लगाइएको हो भने जनतासमक्ष क्षमा चाहन्छु र यसप्रति मलाई प्रायश्चित भएको छ,’ बैठकमा सांसदको प्रश्नको जवाफ दिँदै जबराले भने।’ | हेर्नुस् अर्काइभ लिङ्क | राजधानी दैनिकमा पनि रन्जन कोइरालको फैसलाका विषयमा चोलेन्द्रको बयान : क्षमा चाहन्छु, मलाई प्रायश्चित छ शीर्षकमा समाचार राखिएको छ। हेर्नुस् अर्काइभ लिङ्क | इकान्तिपुरको समाचारमा पनि ‘उनले आफूले गरेको त्यो गल्तीमाथि प्रायश्चित भएको पनि उल्लेख गरे’ लेखिएको छ। |  | अर्काइभ लिङ्क हेर्न यहाँ क्लिक गर्नुस्। | निलम्बित प्रधान न्यायाधीशले त्यो फैसलाबारे मलाई प्रायश्चित छ भनेको समाचार अरु विभिन्न अनलाइन मिडियामा पनि आएको छ। केही उदाहरण- | नयाँ पत्रिका : यदि त्यसैको आधारमा महाभियोग लगाएको हो भने जनतासमक्ष क्षमा चाहन्छु। मलाई प्रायश्चित भएको छ। | शिलापत्र : रञ्जन कोइरालाको सजाय घटाएकोमा चोलेन्द्रको प्रायश्चित, भने- विवेक प्रयोग गर्दा गल्ती भयो | खबरहब : रञ्जन कोइरालाको फैसलाबारे जबराको बयान : क्षमा चाहन्छु, मलाई प्रायश्चित छ | फरकधार : रन्जन कोइरालाको फैसलाबारे चोलेन्द्रको बयान : क्षमा चाहन्छु, मलाई प्रायश्चित छ | हिमालप्रेस : प्रधानन्यायाधीश जबराले भने : रञ्जन कोइरालाको मुद्दा फैसलाबारे मलाई प्रायश्चित छ, जनतासमक्ष क्षमा चाहन्छु | केही मिडियामा भने गल्ती स्वीकार गरेको, फैसलाप्रति आफूलाई ‘गिल्टी फिल’ भएको (गोरखापत्र), न्यायिक विचलन भएको स्वीकार गरेको (उकेरा) समाचार समेत आएका छन्। | गोरखापत्र दैनिकमा प्रकाशित समाचारमा फैसलाप्रति जबराले ‘आफूलाई गिल्टी फिल भएको’ बताएको लेखिए पनि सोही समाचारको मुनि ‘गिल्टी फिल गर्दिनँ’ भनेको उल्लेख छ। |  | हामीले सेतोपाटीले युट्युबमा अपलोड गरेको बयानको भिडियो पनि हेर्‍यौँ। त्यसमा पनि जबराले ‘गिल्टी फिल गर्दिनँ’ नै भनेका छन्। | सेतोपाटीमा तेस्रो दिन जबराको बयानको ३५ मिनेट लामो भिडियो पनि राखेको छ। (यहाँ क्लिक गरी हेर्नुस्) यसमा उनले कतै पनि मलाई प्रायश्चित छ भनेको देखिन्न। | अनलाइनखबरले यो समाचारमा यो फैसलाबारे उनको बयानलाई उनकै शब्दमा उतारेको पनि छ। त्यसमा पनि प्रायश्चित भएको बताएको कतै उल्लेख छैन। | बयान सुन्दा उनले यो फैसलाको प्रतिरक्षा गरेको देखिन्छ, न कि न्यायिक विचलन भएको स्वीकार गरेको। उनले न्यायाधीशलाई विवेक प्रयोग कानुनले दिएको अधिकार हो भन्दै आफूले कानुनले दिएको अधिकारअनुसार विवेक प्रयोग गरेको दावी गर्दै विवेकमा प्रश्न उठाउन पाइँदैन भनेका छन्। | अझ यसैका आधारमा महाभियोग लगाउने भए म गिल्टी फिल गर्दिनँ समेत भनेका छन्। | अनलाइनखबरले उतारेको उनको बयानको अंश यस्तो छ- | “मिसिलबाट महसुस गर्ने हो, न्यायाधीशलाई विवेक प्रयोग कानुनले दिएको अधिकार हो । त्यो विवेक प्रयोग गरेर दुइटा बच्चाबच्चीका लागि गार्जियन (अभिभावक) चाहिन्छ कि भन्ने दृष्टिकोणबाट ८ वर्ष ४ महिना चानचुन बसिहाल्यो भनेर साढे ८ वर्षको राय लगाएको हो । | राय लगाउने सबै इजलासबाट भएको हो । हिजो पनि थियो, आज पनि छ । मलाई दुःख लागेको छ । दुःख यसकारण लागेको छ कि साढे ८ वर्षको राय लगाउँदा त्यसबाट पीडित परिवार लगायतबाट प्रश्न उठाइयो । यसबाट मलाई पनि दुःख लागेको छ । यो कुरा नभइदिएको भए हुने रहेछ भन्ने फिल गरेको छु । मलाई पनि दुःख लागेको छ । यसबाट गल्ती भा’छ, यसबाटै महाअभियोग लागेर अवकाश दिनुपर्ने अवस्था छ भने म हार्दिकतापूर्वक जनता र समितिसामु अनुरोध गर्छु, मैले कानुनले दिएको अधिकारअनुसार विवेक प्रयोग गरेको हुँ । विवेकमा प्रश्न उठाउन पाइँदैन । र पनि गम्भीर गल्ती भएकै हो भन्ने लाग्दछ भने यसमा कुनै अनियमितता, त्यसपछाडि भ्रष्टाचार भएको होइन । कानुनले दिएको अधिकार प्रयोग गरेर ती दुइटा बालकहरुकाे भरणपोषण गर्नुपर्ने दायित्व आमाको अभावमा बाबु भएको हुनाले यो घटना पनि पारिवारिक भएको हुनाले दिएको हुँ । अर्को न्यायाधीशलाई म आरोप लगाउँदिनँ । यसको मैले लिड गरेको हुँ, देशको प्रधानन्यायाधीश हुँ, मैले न्याय प्रशासनको जिम्मेवारी लिएको छु । यदि यसैबाट महाअभियोग लाग्छ र मैले अवकाश लिनुपर्छ भने मैले हार्दिकतापूर्वक क्षमा चाहन्छु । हार्दिकतापूर्वक अनुरोध गर्छु, यो आधारबाट महाअभियोग लाग्छ भने म कुनै आपत्ति र गिल्टी फिल गर्दिनँ ।” | सेतोपाटीले युट्युबमा राखेको बयानको भिडियो- | * संशोधन : यसअघि ‘रन्जन कोइरालाको ज्यान मुद्दामा सजाय घटाउने फैसलाबारे’ लेखिएकोमा यो शब्द स्पष्ट नभएको हुनाले त्यसलाई संशोधन गरी ‘श्रीमतीको हत्या गरेको मुद्दामा रन्जन कोइरालाको कैद सजाय घटाउने फैसलाबारे’ बनाइएको छ। | दावी : निलम्बित प्रधानन्यायाधीश चोलेन्द्र शम्सेर जबराले महाभियोग सिफारिश समितिमा बयान दिँदै रन्जन कोइरालाको ज्यान मुद्दामा सजाय घटाउने फैसलामा प्रायश्चित गरेको बताए। न्यायिक विचलन भएको स्वीकार गरे। गल्तीका लागि माफी मागे। | दावी गर्ने : अनलाइनखबर, कान्तिपुर, गोरखापत्र, इकागज, राजधानी, उकेरा, फरकधार लगायत अनलाइनहरु। | तथ्य : भ्रामक सूचना। बयानको उपलब्ध भिडियो हेर्दा निलम्बित प्रधान न्यायाधीशले आफ्नो फैसलाको प्रतिरक्षा गरेका छन्। उनले फैसला गर्दा कानुनले दिएको अधिकारअनुसार विवेक प्रयोग गरेको भन्दै विवेकमा प्रश्न उठाउन पाइँदैन भनेका छन् र यो आधारबाट महाअभियोग लाग्छ भने म कुनै आपत्ति र गिल्टी फिल गर्दिनँ भनेका छन्। भिडियोमा कतै पनि उनले पश्चताप शब्द बोलेको देखिन्न। | "
https://nepalfactcheck.org/2022/09/barsha-man-pun-claim/,प्रधान न्यायाधीशविरुद्ध महाभियोग पारित गर्न दुवै सदनको दुई तिहाई चाहिने पुनको दावी गलत | कहाँ कस्तो सूचना ? | के हो तथ्य ? | तथ्य जाँच,"नेकपा (माओवादी केन्द्र)का उपमहासचिव तथा सांसद वर्षमान पुनले प्रधान न्यायाधीशविरुद्ध महाभियोग प्रतिनिधि सभाको मात्रै होइन, राष्ट्रिय सभासहितको दुईटै सदनको दुई तिहाइले पास या फेल गर्ने विषय भएको बताएका छन्। | मंगलबार (२०७९ भदौ २१)  संसद भवन परिसरमा सञ्चारकर्मीहरुसँग कुरा गर्दै उनले यस्तो दावी गरेको समाचार विभिन्न मिडियामा आएका छन्। | तर हाम्रो तथ्य जाँचमा उनको दावी गलत देखिएको छ। प्रधान न्यायाधीशविरुद्ध महाभियोग पारित गर्न दुवै सदनको होइन, प्रतिनिधि सभाको मात्रै कम्तिमा दुई तिहाई बहुमत आवश्यक हुने संविधानमा उल्लेख छ। | नयाँ बानेश्वरस्थित संसद भवन परिसरमा  नेकपा (माओवादी केन्द्र)का उपमहासचिव तथा सांसद वर्षमान पुनले पत्रकारहरुसँग निलम्बित प्रधान न्यायाधीश चोलेन्द्र शमशेर जबराविरुद्धको महाभियोगबारे प्रतिक्रिया दिएका थिए। उनको प्रतिक्रियाको भिडियो न्युज एजेन्सी नेपालले युट्युबमा राखेको छ। |  | भिडियोमा उनले भनेका छन्, “खासगरी सामान्य विधेयकहरु, प्रस्तावहरु चाहिँ संसदको कार्यकालपछि शून्यमा जान्छन्। यो चाहिँ दुई वटै सदनको काम हो। प्रतिनिधि सभाको मात्रै होइन, राष्ट्रिय सभासहितको दुईटै सदनको दुई तिहाइले पास या फेल गर्ने विषय भएको हुनाले राष्ट्रियसभा विद्यमान भइराख्दा र राष्ट्रियसभा हुँदासम्म यो प्रस्ताव पनि जीवित नै रहन्छ।” | उनको यही भनाईका आधारमा यी अनलाइन मिडियामा समाचार बनेका छन्- | इमेजखबर : राष्ट्रियसभा रहँदासम्म जबराविरुद्धको महाभियोग प्रस्ताव जीवित रहन्छ : वर्षमान पुन
देशसञ्चार : राष्ट्रिय सभा रहँदासम्म जबराविरुद्धको महाभियोग प्रस्ताव जीवितै रहन्छः वर्षमान पुन
एभरेस्ट दैनिक : राष्ट्रिय सभा रहँदासम्म जबराविरुद्धको महाभियोग प्रस्ताव जीवितै रहन्छः वर्षमान पुन
केन्द्रबिन्दू : राष्ट्रिय सभा रहँदासम्म जबराबिरुद्धको महाभियोग प्रस्ताव जीवित रहन्छ -वर्षमान पुन | पुनको भनाईको तथ्य जाँचका लागि हामीले नेपालको संविधानको धारा १०१ हेर्‍यौँ जसमा महाभियोग सम्बन्धी व्यवस्था छ। | संविधानले राष्ट्रपति र उपराष्ट्रपतिविरुद्ध महाभियोगका लागि एउटा व्यवस्था (उपधारा १) र अन्य अर्थात् प्रधान न्यायाधीश, सर्वोच्च अदालतका न्यायाधीश, न्याय परिषद्का सदस्य र संवैधानिक निकायका प्रमुख वा पदाधिकारीका लागि अर्को व्यवस्था (उपधारा २) राखेको छ। | राष्ट्रपति र उपराष्ट्रपतिविरुद्धको महाभियोग प्रस्ताव पुनःजसतै संघीय संसदको दुवै सदन अर्थात् प्रतिनिधि सभा र राष्ट्रिय सभाको तत्काल कायम रहेका सम्पूर्ण सदस्य संख्याको कम्तीमा दुई तिहाइ बहुमतबाट पारित भएमा मात्र निज पदबाट मुक्त हुने व्यवस्था छ। | प्रधान न्यायाधीशविरुद्धको महाभियोग प्रस्ताव धारा १०१ को उपधारा २ अन्तर्गत पर्छ। यो प्रस्ताव पारित हुन राष्ट्रिय सभाका सदस्य आवश्यक पर्दैन। संविधानले प्रतिनिधि सभामा तत्काल कायम रहेका सम्पूर्ण सदस्य संख्याको कम्तीमा दुई तिहाइ बहुमतबाट पारित भएमा पदबाट मुक्त हुने व्यवस्था गरेको छ। |  | संविधानको व्यवस्था | दावी : प्रधान न्यायाधीशविरुद्धको महाभियोग प्रस्ताव प्रतिनिधि सभाको मात्रै होइन, राष्ट्रिय सभासहितको दुईटै सदनको दुई तिहाइले पास या फेल गर्ने विषय हो। | दावीकर्ता : नेकपा माओवादी केन्द्रका उपमहासचिव तथा सांसद वर्षमान पुन | तथ्य : मिथ्या सूचना । प्रधान न्यायाधीशविरुद्धको महाभियोग प्रस्ताव संविधानको धारा १०१ को उपधारा २ अन्तर्गत पर्छ जुन पारित हुन प्रतिनिधि सभामा तत्काल कायम रहेका सम्पूर्ण सदस्य संख्याको कम्तीमा दुई तिहाइ बहुमतमात्र आवश्यक छ, राष्ट्रिय सभाका सदस्य आवश्यक पर्दैनन्।"
https://nepalfactcheck.org/2022/09/viral-video-of-butwal/,के हो ‘बच्चा चोर’ भन्दै भाइरल भएको फोटो र भिडियोको तथ्य ? | कसरी भयो भाइरल ? | के हो तथ्य ? | तथ्य जाँच,"सामाजिक सञ्जालमा अहिले ‘बच्चा चोर’ भन्दै केही फोटो र भिडियो भाइरल भएका छन्। त्यसमध्ये एउटा भिडियो र त्यसैसँग सम्बन्धित केही फोटोमा प्रहरीहरु, एक बालिका र एक अधवैँशे महिला देखिन्छ। भाइरल पोस्टमा चाउमिन खुवाउने भनी फकाई फुलाई भगाएको दावी गर्दै तपाईं हाम्रो घर आँगनमा पनि यस्ता व्यक्ति आउन सक्ने भन्दै सचेत हुन भनिएको छ। | तर हाम्रो तथ्य जाँचमा यो दावी गलत देखिएको छ। अधवैँशे महिलासँग भेटिएकी बालिका उनकै छोरी रहेको प्रहरीले पुष्टि गरेको छ। | रानीमहल नामको फेसबुक पेजले आइतबार ११ सेप्टेम्बर २०२२ राति अपलोड गरेको केही फोटोसहितको पोस्ट २४ घण्टामा १४ सय पटक सेयर भएको छ भने १६ सय रियाक्सन र १७६ कमेन्ट देखिन्छ। |  | रानीमहल फेसबुक पेजबाट भाइरल भएको पोस्ट। बालिकाको फोटोलाई हामीले नचिनिने बनाएका छौँ। | त्यसैगरी इटहरीखबर नामको फेसबुक पेजमा उही फोटो र उही विवरण राखेर गरिएको पोस्ट पनि भाइरल भएको छ। हामीले सोमबार राति स्क्रिनसट लिँदासम्म यो पोस्ट १७ सय पटक सेयर भइसकेको छ भने ५ हजार रियाक्सन र २२१ कमेन्ट देखिन्छ। यहाँ क्लिक गरी स्क्रिनसट हेर्नुस्। | उही फोटो र उही विवरणसहितको तिलोत्तमा सिटी न्युज नामको फेसबुक पेजमा पनि यो पोस्ट भाइरल भएको छ। यसमा सोमबार रातिसम्म ६५९ सेयर, ९२६ रियाक्सन र ८२ कमेन्ट छन्। | मिडिया अनलाइनखबर नाम राखिएको अर्को फेसबुक पेजमा उही फोटो र विवरणसहितको पोस्ट ९५४ सेयर १२ सय रियाक्सन र ४९ कमेन्ट छन्। | फेसबुकमा अरु थुप्रै पेज, ग्रुप र व्यक्तिहरुले समेत यो विवरणसहितको पोस्ट सेयर गरेका छन्। | उक्त पोस्टमा भएको विवरण यस्तो छ- | भाइरल पोस्टमा ठाउँ प्रष्ट नखुलाइए पनि हामीले यो फोटो र भिडियो खिचिएको स्थान रुपन्देहीको तिलोत्तमा मंगलापुरको भएको पुष्टि प्रहरीबाट गर्‍यौँ। | मंगलापुर प्रहरी चौकीका सई लक्ष्मण डाँगीका अनुसार भिडियो र फोटोमा देखिएकी अधवैँशे महिला पाल्पा तानसेन ७ लामिडाँडा बस्ने ज्योति रञ्जन हुन्। त्यसमा देखिएकी ५ वर्षकी बालिका ज्योतिकै छोरी रहेको आफन्तले प्रमाणित गरेपछि कागज गरेर जिम्मा लगाइएको छ। | भारत माइती भएकी ज्योतिलाई नेपाली भाषा राम्रोसँग बोल्न आउँदैन। भाषा बोल्न नजानेकैले उनले अरुको बच्चा अपहरण गरेर भारत लैजान लागेको आरोप स्थानीयले लगाएको तर प्रहरीले अनुसन्धान पछि उनी र बच्चालाई आफन्तको जिम्मा लगाइसकेको उनले जानकारी दिए। | प्रहरीले ज्योति र उनकी छोरीलाई नवलपरासी पश्चिम सुनवल नगरपालिका १ बस्ने उनकी नन्द सुनिता थापाको जिम्मा लगाएको थियो। सुनिता थापाले हामीसँग कुरा गर्दै आफ्नी भाउजु ज्योति र भतिजी दिप्ती आफूसँगै रहेको र पाल्पाबाट लिन आएपछि पाल्पा नै पठाउने बताइन्। | भदौ ७ गते बिहान स्कूल गएका ज्योतिका छोराहरु जेठो १७ वर्षीय दिनेशराज सिंह गन्धर्व, माइलो १४ वर्षीय चनराज सिंह गन्धर्व र कान्छो १२ वर्षका समिरराज सिंह गन्धर्व हराएका थिए। उनीहरुले भदौ ११ गते प्रहरी चौकी प्रवासमा उजुरी दिएपछि जिल्ला प्रहरी कार्यालय पाल्पाले उनीहरुको खोजीका लागि प्रयत्न गरिरहेको भएपनि उनीहरु फेला परेका छैनन्। | ‘बच्चाहरु स्कुलबाट नफर्किएको भन्दै भदौ ११ गते प्रवास प्रहरीमा निवेदन आएको थियो, हामीहरु खोजतलासका लागि सबैतिर जानकारी पठाएका छौं’, प्रहरी चौकी प्रवासका सई भरत थापा भन्छन्,‘यिनीहरुको परिवारभित्र पनि झैझगडा भएको रहेछ, त्यसपछि छोराहरु खोज्न भनेर आमा घरबाट हिँडेको रहेछ।’ | जिल्ला प्रहरी कार्यालय पाल्पा, महिला बालबालिका तथा जेष्ठ नागरिक सेवा केन्द्रकी इन्चार्ज विष्णु न्यौपाने हराइरहेका उनीहरुको खोजीका लागि बुटवलसम्म जानकारी पठाइएको र मामाघर भारत गएको हुनसक्ने अनुमानका आधारमा भारतमा समेत खोजीका लागि परिवारलाई अनुरोध गरिएको बताइन्। | सोमबार राति नेपाल प्रहरीको साइबर ब्युरोले पनि विज्ञप्ति जारी गर्दै बच्चा चोरीको सामाजिक सञ्जालमा फैलाइएको प्रचार भ्रामक भएको भनिएको छ। त्यस्ता प्रचारमा उल्लेख भए झैँ देशभर रहेका कुनै पनि प्रहरी कार्यालयहरुमा हालसम्म कुनै पनि माध्यमबाट कुनै पनि उजुरी/सूचना प्राप्त नभएको त्यसमा उल्लेख छ। | जिल्ला प्रहरी कार्यालय रुपन्देहीले पनि आफ्नो फेसबुकमा सामाजिक सञ्जालमा उल्लेख भए झैँ घटनाका सम्बन्धमा उजुरी तथा निवेदन नपरेको र त्यस्तो कुनै पनि प्रकारको गतिविधि भएको नपाइएको भन्दै हल्ला र अफवाहको पछि नलाग्न अनुरोध गरिएको छ। |  | बच्चा चोरीको यस्तो हल्ला नेपालमा मात्र हैन, छिमेकी देश भारतका विभिन्न राज्यहरुमा पनि फैलिएको भारतीय मिडियाहरुका समाचारमा देख्न सकिन्छ। |  | दावी : नेपालको मंगलापुरमा एक अपरिचित महिलाले एक बालिकालाई चाउमिन खुवाउने भनी फकाई फुलाई चोरेर भगाउन खोजिन्। यो बारे फोटो र भिडियोहरु। | दावीकर्ता : फेसबुकका विभिन्न पेज, ग्रुप र व्यक्तिहरु। | तथ्य : मिथ्या सूचना । भाइरल फोटो र भिडियोमा देखिएकी महिला भारत माइती भएकी ज्योति रञ्जन भएको र उनीसँगैकी ५ वर्षीया बालिका उनकै छोरी रहेको प्रहरीले पुष्टि गरेको छ।"
https://nepalfactcheck.org/2022/08/facebook-status/,के हो फेसबुकमा भाइरल भएको मञ्जु भण्डारीको स्टायटसको तथ्य ? | कसरी भयो भाइरल ? | के हो तथ्य ? | तथ्य जाँच,"धरान उपमहानगरपालिकामा यस पटकको निर्वाचनमा मेयरका उम्मेदवार तथा अघिल्लो कार्यकालका उपमेयर मञ्जु भण्डारीको एउटा फेसबुक स्टायटसको स्क्रिनसट सामाजिक सञ्जालमा भाइरल भएको छ। वर्तमान मेयर हर्क साम्पाङले समेत उक्त स्क्रिनसट सेयर गरेका छन्। तर उक्त  स्क्रिनसटका केही प्राविधिक विषयका आधारमा हाम्रो तथ्य जाँचमा यो मिथ्या भएको देखिएको छ। | नयाँ पत्रिका दैनिकमा प्रकाशित समाचार अनुसार धरानमा बराह बचत तथा ऋण सहकारीको बचतकर्ताहरूको रकम हिनामिना भएको विषयमा पीडित र धरानका मेयर हर्क साम्पाङबीच विवाद भएपछि आक्रोशित भिडले उनीविरुद्ध नाराबाजी, गालीगलौजसँगै कार्यकक्षको सिसा तोडफोड गरेको थियो। | त्यसलगत्तै पीडितलाई उचालेर तोडफोडको अगुवाई गरेको भन्दै मेयर साम्पाङले संघर्ष समिति संयोजक खगेन्द्र नेपालीको एउटा फोटो फेसबुकमा पोस्ट गरेका थिए, जसमा ‘मेरो भोट मञ्जु भण्डारीलाई’ लेखिएको थियो र उनको फोटोसहित सूर्य चिह्नमा छाप लगाइएको पनि देखिन्थ्यो। | मञ्जु भण्डारी र एमालेसँग मेयर साम्पाङको विवाद भइरहेकै बेला अहिले भाइरल भएको  स्टायटसको स्क्रिनसट सामाजिक सञ्जालमा देखिएको थियो जसलाई मेयर स्वयंले पनि बिहीबार बिहान फेसबुकमा सेयर गरेका थिए। बिहीबार राति साढे नौ बजे उक्त पोस्ट भएको १४ घण्टामा त्यसमा १६ हजार रियाक्सन, साढे ७ हजार कमेन्ट र १ हजारभन्दा बढी सेयर भएका छन्। |  | अरु धेरैले पनि यो स्क्रिनसट सेयर गरेका छन्। | हामीले मञ्जु भण्डारीको भनिएको यो फेसबुक पोस्टको स्क्रिनसटका डिटेल हेर्‍यौँ। फेसबुक वा ट्विटरका फेक पोस्ट बनाउन त्यति गाह्रो छैन। यसका लागि फोटोसप गरिरहन पनि जरुरी हुँदैन। फेक फेसबुक पोस्ट जेनेरेटरमा फोटो र अरु विवरण हालेर सजिलै नक्कली पोस्ट बनाउन सकिन्छ। |  | प्रायङ्कमीनटबाट बनाइएको फेक फेसबुक पोस्टको स्क्रिनसट। | हामीले फेसबुकमा यहाँ यसको अर्को स्क्रिनसट पनि भेट्टायौँ जुन यस्तो देखिन्छ- |  | यो स्क्रिनसटमा पोस्ट गर्ने मञ्जु भण्डारी र कमेन्ट लेख्नेहरुको प्रोफाइल पिक्चर वर्गाकार (स्क्वायर) देखिन्छ जबकि अहिलेका फेसबुक पोस्टहरुमा प्रोफाइल पिक्चर गोलो (सर्कुलर) देखिन्छ। | तर फेसबुकले प्रोफाइल पिक्चर स्क्वायरको साटो गोलो देखाउन थालेको सन् २०१७ देखि नै हो। |  |  | त्यसैगरी उक्त स्क्रिनसटमा लाइक गर्नेहरुको ठाउँमा ‘Friend’s name’ समेत लेखेको देखिएको छ। वास्तविक पोस्टमा यस्तो हुँदैन, साथीको नाम नै लेखिएको हुन्छ। | यसबाहेक सो स्क्रिनसटको १.३ हजार रियाक्सन देखाइए पनि सबै लाइक मात्र देखिएको छ जबकि हाल लाइक बाहेक अरु ६ वटा रियाक्सन पनि फेसबुकमा उपलब्ध छ। त्यति धेरै रियाक्सन हुँदा पनि अरु रियाक्सन नदेखिनुले पनि यो स्क्रिनसटको सत्यतामा प्रश्न उठ्छ। |  | फेसबुकमा हाल उपलब्ध सात वटा रियाक्सन |  | भण्डारीले बिहीबार साँझ पत्रकार सम्मेलन गर्दै  सामाजिक रुपमा द्वेष फैलाउने गरी भ्रम फैलाउने काम भएको बताएकी छिन्। | दावी :  जातीय द्वेषसहितको फेसबुक स्टायटसको स्क्रिनसट मञ्जु भण्डारीले पोस्ट गरेकी हुन्। | दावीकर्ता : धरान उपमहानगरपालिकाका मेयर हर्क साम्पाङ र फेसबुक प्रयोगकर्ताहरु। | तथ्य : मिथ्या सूचना । उक्त फेसबुक पोस्टको स्क्रिनसट मात्र सामाजिक सञ्जालमा सेयर भएको देखिन्छ। कसैले यसको लिङ्क पोस्ट गरेका छैनन्। स्क्रिनसट जसको जस्तोसुकै पनि बनाउन सकिने भएकोले स्क्रिनसटका आधारमा मात्र यसलाई सही वा मिथ्या पत्ता लगाउन सम्भव हुँदैन। तर यो स्क्रिनसटमा देखिएका विभिन्न डिटेलहरु (पाँच वर्षअघि नै फेसबुकले हटाइसकेको स्क्वायर आकारको प्रोफाइल पिक्चर हुनु, लाइक गर्नेको नाममा Friend’s name हुनु र अरु रियाक्सन नहुनु) को कारण यो स्क्रिनसट मिथ्या भएको निश्कर्षमा हामी पुगेका हौँ। |  | "
https://nepalfactcheck.org/2022/08/kantipur-election-pr-vote/,के यसपालि पहिलो पटक कैदीबन्दीले मतदान गर्न लागेका हुन्? | के छ समाचारमा ? | के हो तथ्य ? | तथ्य जाँच,"‘कान्तिपुर’ राष्ट्रिय दैनिकको २०७९ भदौ ८ गते बुधबारको अङ्कको पहिलो पृष्ठमा ‘पहिलो पटक मतदान गर्दै कैदीबन्दी’ शीर्षकमा एउटा समाचार छापेको छ। | समाचारमा दावी गरिएको छ- ‘२०७९ मंसिर ४ मा हुन लागेको प्रतिनिधिसभा र प्रदेशसभाको निर्वाचनमा निर्वाचन आयोगले कैदीबन्दीलाई पनि मतदान प्रक्रियामा पहिलो पटक सहभागी गराउन लागेको र यसअघिका निर्वाचनमा खटिएका कर्मचारीले मात्रै समानुपातिक मतदानमा भाग लिन पाउँथे।’ | तर हाम्रो तथ्य जाँचमा यो दावी मिथ्या ठहर भएको छ। यसअघिका निर्वाचनमै कैदीबन्दीले मतदान गरिसकेका थिए। | ‘कान्तिपुर’को बुधबारको अङ्कको पहिलो पृष्ठको एङ्कर न्युजमा ‘पहिलो पल्ट मतदान गर्दै कैदीबन्दी’ शीर्षकमा उपशीर्षक ‘प्रतिनिधिसभा र प्रदेशसभाका सांसद चुन्दै २६ हजारभन्दा बढी कैदीबन्दी, कारागारमै मतदान केन्द्र’ राखिएको छ। | समाचारको पहिलो अनुच्छेदमा दावी गरिएको छ- ‘यसअघिका निर्वाचनमा खटिएका कर्मचारीले मात्रै समानुपातिक मतदानमा भाग लिन पाउँथे ।’ | त्यसैगरी दोस्रो अनुच्छेदमा दावी गरिएको छ- ‘यस पटक निर्वाचन आयोगले कैदीबन्दीलाई पनि मतदान प्रक्रियामा पहिलो पटक सहभागी गराउँदै छ।’ त्यसैगरी समाचारमा प्रमुख निर्वाचन आयुक्त दिनेश थपलियालाई उद्‍धृत गर्दै लेखिएको छ, ‘कैदीबन्दीलाई जनप्रतिनिधि चयनमा सम्भवतः पहिलो पटक मतदान अधिकार प्रदान गर्न लागिएको बताए।’ | हेर्नुस् समाचार- |  | कान्तिपुरको जस्तै समाचार केही अनलाइन मिडियाले पनि बनाएका छन्। प्रशासन डट कमले ‘पहिलो पटक कैदीबन्दीले पनि चुनावमा मतदान गर्दै’ शीर्षकमा समाचार राखेको छ (हेर्नुस् अर्काइभ लिङ्क)। त्यसैगरी एभरेस्ट दैनिकले पनि पहिलो पटक मतदान गर्दै २६ हजार बढी कैदीबन्दी शीर्षकमा समाचार राखेको छ। (हेर्नुस् अर्काइभ लिङ्क) | भोजराज पोखरेलले ट्विटरमा ‘पहिलो संविधान सभा निर्वाचन २०६४ मा कैदी-बन्दी, सेना, प्रहरी र निर्वाचनमा खटिने कर्मचारी समेतले समानुपातिकमा मतदान गरेको’ जिकिर गरे। उनी पहिलो संविधान सभा निर्वाचनमा प्रमुख निर्वाचन आयुक्त थिए। |  | हामीले यसको तथ्य खोज्ने क्रममा निर्वाचन आयोगले २०७३ फागुन ७ गते प्रकाशन गरेको ‘नेपालको निर्वाचन इतिहास’ शीर्षकको पुस्तक हेर्‍यौँ। पुस्तकको ३५७ पृष्ठमा पहिलो संविधान सभा निर्वाचन २०६४ मा मतदाता नामावली सम्बन्धी ऐन (२०६३) को दफा २६ मा अस्थायी मतदातासम्बन्धी व्यवस्था रहेको र त्यसमा कारागारमा रहेका कैदी वा थुनुवालाई पनि अस्थायी मतदाता हुने व्यवस्था गरिएको उल्लेख छ। | त्यतिबेला ४ लाखभन्दा बढी अस्थायी मतदाता रहेको पुस्तकमा उल्लेख छ। हेर्नुस् पुस्तक अंश- | पुस्तकको पृष्ठ ३६६ मा कारागारमा रहेका कैदी वा थुनुवाको नाम अस्थायी मतदाता नामावलीमा समावेश गरिएको र त्यस्ता अस्थायी मतदातालाई समानुपातिक निर्वाचन प्रणाली अन्तर्गतको निर्वाचनमा मात्र मतदान गर्ने अधिकार रहेको लेखिएको छ। हेर्नुस् पुस्तक अंश- |  | त्यसैगरी सोही पुस्तकको पृष्ठ ४४२ मा २०७० सालमा भएको अर्को संविधान सभा निर्वाचनमा पनि समानुपातिक निर्वाचन प्रणालीतर्फमात्र मतदान गर्नको लागि कारागारमा रहेका कैदीसमेतको नामावली संकलन गरिएको उल्लेख छ। हेर्नुस् पुस्तक अंश- |  | तर २०७४ सालमा भएको प्रतिनिधि सभा र प्रदेश सभा निर्वाचनमा भने अस्थायी मतदाता नामावली तयार गरी समानुपातिक निर्वाचन प्रणालीतर्फ मतदान गराउने व्यवस्था गरिएको थिएन। निर्वाचन आयोगले नै प्रकाशन गरेको ‘नेपालको निर्वाचन इतिहास -२’ शीर्षकको पुस्तकमा यसको कारण ‘समयाभाव’ लेखिएको छ। हेर्नुस् पुस्तक अंश- |  | तसर्थ यसपल्टको निर्वाचनमा पहिलो पटक कैदीबन्दीले मतदान गर्न लागेको दावी गलत देखिन्छ। यसअघिका दुई संविधान सभा निर्वाचनमा कैदीबन्दीले मतदान गरिसकेका छन्। प्रतिनिधि सभा र प्रदेश सभा निर्वाचनमा भने कैदीबन्दीले मतदान गर्न पाएका छैनन्। | दावी : यस पटक निर्वाचन आयोगले प्रतिनिधि सभा र प्रदेश सभा निर्वाचनमा कैदीबन्दीलाई पनि मतदान प्रक्रियामा पहिलो पटक सहभागी गराउँदै छ। यसअघिका निर्वाचनमा खटिएका कर्मचारीले मात्रै समानुपातिक मतदानमा भाग लिन पाउँथे । | दावी गर्ने : कान्तिपुर राष्ट्रिय दैनिक र अनलाइन मिडियाहरु प्रशासन र एभरेस्ट दैनिक | तथ्य : मिथ्या सूचना। यसअघि २०६४ र २०७० मा भएका दुई संविधान सभा निर्वाचनमा कैदीबन्दीले मतदान गरिसकेका छन्। उनीहरुलाई अस्थायी मतदाता नामावली सूचीमा राखेर समानुपातिक निर्वाचन प्रणाली अन्तर्गतको मतदान प्रक्रियामा सहभागी गराइएको थियो।"
https://nepalfactcheck.org/2022/08/mahesh-basnet-viral-video/,के हो महेश बस्नेत कुटिएको भन्दै भाइरल भएको भिडियोको तथ्य? | कसरी भयो भाइरल ? | के हो तथ्य ? | तथ्य जाँच,"सामाजिक सञ्जालमा अहिले एउटा भिडियो भाइरल भएको छ- जसमा ढाकाटोपी लगाएका एक व्यक्तिलाई भिडले कुट्न खोजेको र उनी दौडिँदै कुनै गेटभित्र प्रवेश गरेको देखिन्छ। भिडियोमा ‘ए, पुलिस खै?’ भनेको सुनिन्छ। भिडियो धमिलो भएकोले त्यति प्रष्ट देखिन्न। तर, भाइरल भिडियोसँगै लेखिएको विवरणमा उनी एमाले सांसद तथा पूर्व मन्त्री महेश बस्नेत भएको र ‘भक्तपुर वाइसिएलद्वारा कुटपिट गरी लखेटिएको’ दावी गरिएको छ। | तर, हामीले तथ्य जाँचका क्रममा भाइरल भएको भिडियोको ओरिजिनल फाइल, त्यसलाई सबैभन्दा पहिले सामाजिक सञ्जालमा अपलोड गरिएको भिडियो र त्यो भिडियो खिच्ने पत्रकारको भनाईको विश्लेषण गरी यो दावी मिथ्या रहेको निश्कर्षमा पुगेका छौँ। | २०७९ भदौ १३ गते सोमबार एमालेले भक्तपुरमा आयोजना गरेको एउटा कार्यक्रममा  महेश बस्नेतले गरेको भाषणका समाचार र भिडियो क्लिप भाइरल भएका थिए। नागरिकन्युजमा प्रकाशित समाचारमा उनले ‘बालेन शाह, रविन्द्र मिश्र, रवि लामिछाने, रमेश खरेलका नाममा विभिन्न खालका अन्तराष्ट्रिय मिसनहरु परिचालित भएको’ भनेको र ‘सकभर मुखले सम्झाउनुहोस,  मुखले सम्झाउँदा मानेनन भने हात गोडा के केले सम्झाउने हो सम्झाउनुहोस्, परेको कुरा पार्टीले व्यहोर्छ’  भनेको उल्लेख छ। उक्त कार्यक्रमको सामाजिक सञ्जालमा भिडियो पनि देख्न सकिन्छ। | महेश बस्नेतको अभिव्यक्ति भाइरल भएको भोलिपल्टै उनी कुटिएको दावी गरिएको भिडियो भाइरल भएको हो जसमा लेखिएको छ-  ‘भक्तपुर वाइसिएलद्वारा महेश बस्नेत कुटपिट गर्दै लखेटिएका छन्। बालेनमाथि जाई लाग्न युवा संघलाई निर्देशन दिएको भन्दै जवाफी कारबाही गरेको वाइसिएलले जनाएको छ।’ |  | केशव थुलुङ नामको प्रोफाइलबाट सेयर भएको यो भिडियोमा ३६ सय रियाक्सन छन् भने १३ सय कमेन्ट र ३८ सय सेयर। यसको भ्युज बुधबारसम्म ३ लाख ४२ हजार कटेको छ। | विभिन्न फेसबुक पेज, ग्रुप र व्यक्तिहरुले समेत यो भिडियो पोस्ट गरेका छन्। केही भिडियोहरुमा एक लाखभन्दा बढी भ्युज कटेको देखिन्छ। | एक लाख भ्युज कटेका केही पोस्टहरु- |  | महेश बस्नेतको भन्दै भाइरल भएको भिडियो जसमा अनुहार स्पष्ट देखिन्न। | यो भिडियोको स्रोत खोज्दै जाने क्रममा हामी २०२२ अप्रिल २७ तारिखमा अपलोड भएको @bijayanepal6 युजर नेमबाट टिकटकमा अपलोड भएको यो भिडियोमा पुग्यौँ। यो भिडियोको २० देखि ३० सेकेन्ड टाइम फ्रेमको भिडियो अंश र अहिले भाइरल भएको भिडियो र अडियो उस्तै देखिन्छ। |  |  | हामीले टिकटकमा यो भिडियो अपलोड गर्ने पत्रकार विजय नेपालसित यसबारे थप जानकारी माग्यौँ। उनी स्थानीय अनलाइन खुल्लापाना डट कमका सम्पादक पनि हुन्। स्थानीय तहको निर्वाचन २०७९ को उम्मेदवारी मनोनयन दर्ता गर्ने दिन २०७९ वैशाख १२ गते चौतारी साँगाचोकगढी नगरपालिका भवनमा रहेको मुख्य निर्वाचन अधिकृतको कार्यालयबाहिर  यो भिडियो गोप्रो क्यामेराबाट खिचेको उनले जानकारी दिए। | उनका अनुसार उक्त नगरपालिकामा नेकपा माओवादी केन्द्र र नेकपा एकीकृत समाजवादीबीच तालमेल भएको थियो तर मनोनयन दर्ता भन्दा अघिसम्म यो विषय गोप्य राखिएको थियो। जुलुससहित नेकपा माओवादी केन्द्रका मेयर उम्मेदवार कृष्णप्रसाद सापकोटा मनोनयन दर्ता गर्न आउँदै गर्दा सो हातपातको प्रयास भएको थियो। | कान्तिपुर २०७९ वैशाख १३ मा प्रकाशित ‘चौतारा झडप : सिसा तोडफोड गर्ने तीन जना पक्राउ, अन्य फरार’ शीर्षकको समाचारमा पनि उनले दिएको जस्तै जानकारी भेटियो। समाचारमा ‘सिन्धुपाल्चोक जिल्लाको सदरमुकाम चौतारा साँगाचोकगढी नगरको चौतारा बजारमा असन्तुष्ट पक्षबाट उम्मेदवारी दर्ताको क्रममा भएको झडपमा तोडफोड सुरु गर्नेमध्ये तीन जनालाई प्रहरीले नियन्त्रणमा लिएको’, ‘मनोनयन दर्ता गर्न खोज्दै अघि बढेका माओवादी-समाजवादीको हुलबीच धकेलाधकेल सुरु भयो’ र ‘जुलुसकै बेला माओवादीको तर्फबाट मेयर उम्मेदवार कृष्णप्रसाद सापकोटा देशबन्धुमाथि हातपातको प्रयास भयो। समाजवादीका नेता सोम सापकोटा र सुभाष कर्माचार्यलाई समेत ‘टार्गेट’ गरियो’ लेखिएको छ। हेर्नुस् समाचारको अर्काइभ लिङ्क। | हामीले थप पुष्ट्याइँका लागि पत्रकार विजय नेपालसित यो भिडियोको ओरिजिनल फाइल मगायौँ। उक्त फाइलको मेटाडेटा हेर्‍यौँ। |  | उनले पठाएको ४४ सेकेन्डको ओरिजिनल भिडियोको मेटाडेटामा २०२२ अप्रिल २५ तारिख अपराह्न ४ बजेर २३ मिनेटमा यो फाइल क्रियट भएको देखिन्छ। विक्रम संवतमा परिवर्तन गर्दा यो मिति २०७९ वैशाख १२ नै हुन आउँछ, जुन निर्वाचन आयोगले उम्मेदवारीको मनोनयन दर्ता गर्न तोकेको दुई दिनमध्ये अन्तिम दिन थियो। |  | ओरिजिनल भिडियोबाट निकालिएको स्क्रिनसट जसमा अनुहार स्पष्ट देखिन्छ, महेश बस्नेत दावी गरिएका व्यक्ति चौतारा साँगाचोकढी नगरपालिकाका वर्तमान मेयर कृष्णप्रसाद सापकोटा हुन्। | हेर्नुस् ओरिजिनल भिडियो- |  | पत्रकार विजय नेपालका अनुसार उनले यो भिडियोको ‘पुलिस खै’ वाक्य बोलिएका केही अंश स्लो मोसनमा बनाएर ५१ सेकेन्डको भिडियो टिकटकमा हालेका हुन्। त्यसैका केही अंश निकालेर अनुहार नचिनिने गरी बनाइएको भिडियो हाल सामाजिक सञ्जालमा गलत विवरणका साथ भाइरल भएको हो। | दावी : एमाले सांसद महेश बस्नेतलाई कुटपिट गर्दै लखेटिएको भिडियो। | दावीकर्ता : सामाजिक सञ्जालका प्रयोगकर्ता, फेसबुक पेज र ग्रुपहरु। | तथ्य : मिथ्या सूचना । भाइरल भएको सो भिडियोमा हातपात गर्न खोजिएका व्यक्ति महेश बस्नेत नभई हाल चौतारा साँगाचोकगढीको मेयर पदमा निर्वाचित कृष्णप्रसाद सापकोटा हुन्। भाइरल भएको भिडियोको ओरिजिनल फाइल, त्यसलाई सबैभन्दा पहिले सामाजिक सञ्जाल टिकटकमा अपलोड गरिएको भिडियो, त्यो भिडियो खिच्ने पत्रकार विजय नेपालको भनाई र त्यतिबेला प्रकाशित समाचारहरुको विश्लेषण गरी हामी यो निश्कर्षमा पुगेका हौँ।"
https://nepalfactcheck.org/2022/07/president-and-mayor-balen/,राष्ट्रपतिलाई बालेनले भेटेको बेलाको भनिएको भाइरल फोटोको तथ्य के हो ? | कहाँ कसरी फैलियो ? | के हो तथ्य ? | तथ्य जाँच,"सामाजिक सञ्जालमा अहिले एउटा फोटो भाइरल भएको छ। फोटोमा काठमाडौँ महानगरपालिकाका मेयर बालेन्द्र शाह (बालेन) र राष्ट्रपति विद्यादेवी भण्डारी देखिन्छन्। | फोटोमा राष्ट्रपति र उनीबीचको दूरीलाई अस्वभाविक मान्दै विभिन्न प्रतिक्रियाहरु सामाजिक सञ्जालमा लेखिएका छन्। | हाम्रो तथ्य जाँचमा यो फोटो सही भए पनि तीन महिनाभन्दा अघिको भएकोले त्यसको व्याख्या गलत रुपमा गरिएको भेटिएको छ। त्यतिबेला बालेन मेयरको हैसियतमा नभई ‘विज्ञ’को हैसियतमा भेटेर कुरा राखेको दावी स्वयं बालेनले गरेको देखिन्छ। |  | फेसबुकमा २ लाख ६६ हजारभन्दा बढी फलोअर भएका पूर्व सचिव भीम उपाध्यायले शुक्रबार बिहान यो फोटो कहिलेको र कहाँको नखुलाई पोस्ट गरेका थिए। | उनको यो पोस्टमा पाँच घण्टामै १५ सय रियाक्सन, १९७ प्रतिक्रिया आइसकेको देखिन्छ। अधिकांश प्रतिक्रिया निर्वाचित मेयरलाई विभेद गरेकोमा विरोध गरेको देखिन्छ। |  | पूर्व सचिव उपाध्यायले आफ्नो फेसबुकमा राख्नुअघि नै यो फोटो अरु प्रयोगकर्ताहरुले पनि राखेर भाइरल बनाइसकेको देखिन्छ। | इशारा लामा नामको फेसबुकबाट बिहीबार राति पोस्ट गरिएको यो फोटोमा मेयर र राष्ट्रपतिबीच भेट हुँदा राखिएको दूरीको आलोचना गरिएको छ। १७ घण्टामा यो फोटोमा ५ सयभन्दा बढी रियाक्सन, १८६ प्रतिक्रिया र ७२ सेयर भएको देखिन्छ। |  | त्यसैगरी ३ लाख ४७ हजार लाइक भएको अल्टरनेटिभ फर नेपाल नामको फेसबुक पेजले बिहीबार नै यस्तो लेख्दै यही फोटो सेयर गरेको छ- काठमाडौँ महानगर प्रमुख बालेन शाह र राष्ट्रपति विद्यादेवी भण्डारीबीचको यो (भेटघाट?) लाई तपाईँ के भन्नुहुन्छ? | १६ घण्टामा यो पोस्टमा ६२० भन्दा बढी रियाक्सन र १७२ प्रतिक्रिया आएको देखिन्छ। |  | हामीले राष्ट्रपति कार्यालयका प्रवक्ता सागर आचार्यसित शुक्रबार अपराह्न काठमाडौँ महानगरपालिकाका मेयर बालेन र राष्ट्रपतिबीच भेट भएको/नभएको बारे जिज्ञासा राख्यौँ। | आचार्यले औपचारिक रुपमा हालसम्म भेट नभएको प्रतिक्रिया दिए। | त्यसपछि यो फोटोको वास्तविकता पत्ता लगाउन हामीले गुगलमा रिभर्स इमेज सर्च गर्ने क्रममा बालेनको आधिकारिक भेरिफाइड फेसबुक पेजमा पुग्यौँ। | करिब तीन महिनाअघि अर्थात् २४ मार्च २०२२ का दिन उक्त फेसबुक पेजमा बालेनले यो फोटो अपलोड गरेका थिए। उनले फोटोसँगै यो भेटबारे लेखेका पनि थिए। | उनले त्यतिबेला लेखे अनुसार पानीको के-के समस्या छ, समाधान के छ त भन्ने विषयमा पानी विशेषज्ञ, नास्टका प्राज्ञहरु, विभिन्न विश्वविद्यालयका वरिष्ठ प्राध्यापकलाई के कसरी समस्याको समाधान गर्न सकिन्छ भन्ने बारेमा राष्ट्रपतिल परामर्श मागेका थिए। उनले लेखेका थिए, ‘हामी लगायत विज्ञहरुले हाम्रो परम्परागत पानीको प्रविधिलाई ब्युँताउनु पर्नेमा साझा परामर्श दिएका छौँ।’ | उनको पोस्टमा अहिले भाइरल भएको बाहेक थप दुई वटा फोटो पनि राखिएका छन्। यहाँ क्लिक गरी हेर्नुस्। |  |  | रुटिन अफ नेपाल बन्द फेसबुक पेजले भने यही फोटो बालेनले भन्दा २१ दिनपछि १३ अप्रिल २०२२ मा अपलोड गरेको देखिन्छ। रुटिन अफ नेपाल बन्दले यो फोटो राख्दा बालेन मेयर निर्वाचित भइसकेका थिएनन्। फेसबुकमा उसले यो फोटो राख्दा बालेनलाई इन्जिनियर तथा मेयर उम्मेदवार लेखेको देखिन्छ। रुटिन अफ नेपाल बन्दले भेट कहिले भएको भन्ने बारे खुलाएको छैन। |  | नेपालप्रेसमा २०७९ वैशाख २७ गते प्रकाशित बालेन राष्ट्रपतिका जलस्रोत सल्लाहकार हुन् ? शीतलनिवासले गरायो निर्वाचन आयोगमा ध्यानाकर्षण शीर्षकको समाचार अनुसार हरेक वर्षको मार्च २२ लाई अन्तर्राष्ट्रिय पानी दिवसका रुपमा मनाउने गरिएकोमा त्यही अवसरमा राष्ट्रपति कार्यालयले उक्त दिन जलस्रोत सम्वन्धि विज्ञहरुलाई बोलाएर अन्तरक्रिया गरेको थियो। वरिष्ठ जलस्रोतविद दिपक ज्ञवालीलाई आमन्त्रण गरिएकोमा उनकै सिफारिसमा बालेन पनि शीतलनिवास जाने टोलीमा समावेश भएको समाचारमा उल्लेख छ। | दावी : काठमाडौँ महानगरपालिकाका मेयर बालेन र राष्ट्रपति विद्यादेवी भण्डारीबीच दूरी कायम गरेर हालै भेट भयो। | तथ्य : भ्रामक सूचना। उक्त भेट हुँदा बालेन महानगरपालिकाका मेयर निर्वाचित भइसकेका थिएनन्। उनले राष्ट्रपतिलाई एक्लै भेटेका पनि होइनन्। बालेन आफैले आफू विज्ञका रुपमा पानीको विषयमा छलफल हुँदा सल्लाह दिन गएको उल्लेख गरेका छन्। भाइरल भएको फोटो सही भए पनि उनी मेयर नहुँदै विज्ञहरुको समूहमा सो भेट भएको देखिएकोले सामाजिक सञ्जालमा फोटोको व्याख्या भ्रामक रुपमा भएको देखिन्छ। | "
https://nepalfactcheck.org/2022/07/astronaut/,"के नेपाली युवती ‘अन्तरिक्ष यात्री’ बनेकी हुन्? | कहाँ के लेखियो? | के हो तथ्य ? | ‘एस्ट्रोनट ट्रेनिङ’ होइन, ‘रिसर्च’ | तथ्य जाँच","पहिलो पटक एक नेपाली मूलकी युवती अन्तरिक्ष यात्री बनेको दावी गर्दै विभिन्न मिडियामा समाचार र सोसल मिडियामा पोस्टहरु भाइरल भएका छन्। | तर हाम्रो तथ्य जाँचमा यो सूचना भ्रामक देखिएको छ। समाचारहरुमा ‘अन्तरिक्ष यात्री’ लेखिए पनि खासमा ती युवतीले लिएको दावी गरिएको ट्रेनिङ पनि ‘एस्ट्रोनट ट्रेनिङ’ नभएर ‘रिसर्च’ मात्र भएको देखिएको छ। | आज (२०७९ असार १९) को नागरिक दैनिकको पाँचौँ पेजमा दाङकी ज्योति ‘अन्तरिक्ष यात्री’ शीर्षकमा समाचार छापिएको छ। |  | नागरिककै अनलाइन संस्करणमा ‘अन्तरिक्षयात्री बनिन् दाङकी ज्योती’ शीर्षकमा समाचार राखिएको छ। त्यसमा उनी अन्तरिक्ष यात्री बनेर घर फर्केको दावी गर्दै यस्तो लेखिएको छ- अनि ५ वर्षपछि अहिले ज्योती अन्तरिक्षयात्री बनेर घर फिरेकी छिन्। सम्भवतः उनी नै नेपालको पहिलो अन्तरिक्षयात्री पनि हुन्। | समाचारमा थप लेखिएको छ- ‘अन्तरिक्षयात्री बन्नका लागि थालिएको दुई हप्ताको तालिममा उनी सहभागी भईन्। उनको यो प्रशिक्षण उनको ‘प्रयाक्टिकल्ली’ थियो। अन्तरिक्ष यात्राका लागि थालिनु पर्ने हरेक प्रकृया उनले यो अभ्यासका क्रममा गरिन्। यो प्रशिक्षण उनको शब्दमा भन्दा आईशोलेशन अर्थात यानमै राखेर गरिएको थियो। उनले एनालग अन्तरिक्षको प्रशिक्षण पूरा गरिन्।’ | हेर्नुस् समाचारको अर्काइभ लिङ्क। | ३० लाखभन्दा बढी लाइक भएको फेसबुक पेज ‘रुटिन अफ नेपाल बन्द’ले पनि आइतबार बिहान दाङकी ज्योति केसी नेपालबाट पहिलो अन्तरिक्ष यात्रीमध्येको एक भएको दावी गर्दै पोस्ट गरेको थियो। उक्त पोस्टमा आइतबार रातिसम्म ७२ हजार रियाक्सन, २७ सय कमेन्ट र ७ सयभन्दा बढी सेयर थिए। | रुटिन अफ नेपाल बन्दले ट्विटरमा पोस्ट गरेको सामग्री। यही व्यहोराको सामग्री फेसबुकमा पनि थियो | अरु अनलाइन मिडियाले पनि यो समाचारलाई प्राथमिकताका साथ लेखेका छन्। जस्तै शिलापत्रले उनी अन्तरिक्ष यात्री बनिसकेको बुझिने गरी शीर्षक राखेको छ- | समाचारमा अन्तरिक्ष यात्रीको प्रशिक्षण पूरा गर्ने ज्योति सम्भवत पहिलो नेपाली हुन् भनी दावी गरिएको छ। हेर्नुस् समाचारको अर्काइभ लिङ्क। | त्यसैगरी अनलाइन मिडिया लोकान्तरले नेपाली मूलकी ज्योति केसी अन्तरिक्ष यात्रामा निस्कने शीर्षकमा समाचार राखेको छ। समाचारमा लेखिएको छ- नेपाली मूलकी ज्योति केसीले अन्तरिक्ष यात्रा गर्ने भएकी छन् । अमेरिकी वायुसेनामा भर्ती भई काम गरिरहेकी उनी अन्तरिक्ष यात्राको तयारीमा जुटेकी हुन् । दाङ भालुवाङमा जन्मिएर एरोस्पेस इन्जिनियरिङको पढाइका लागि सन् २०१७ मा अमेरिका पुगेकी उनी अन्तरिक्ष यात्राको लागि प्रशिक्षण सम्पन्न गरेर तयारी गरिरहेकी छन् । | हेर्नुस् अर्काइभ लिङ्क। | यी समाचारहरुमा उल्लेख भए अनुसार उनले एनालग एस्ट्रोनटको कोर्स गरेकी हुन्। ज्योति केसीले आफ्नो फेसबुकमा लुनारेस रिसर्च स्टेसनमा ट्रेनिङ गरेको लेखेकी छिन्। |  |  | यसबारे थप जानकारी पाउन हामीले लुनारेसको आधिकारिक वेबसाइटमा खोज्यौँ। | लुनारेसले आफ्नो वेबसाइटमा स्पष्ट रुपमा लेखेको छ- यो एस्ट्रोनट ट्रेनिङ अर्थात् अन्तरिक्ष यात्रीको प्रशिक्षण होइन, रिसर्च अर्थात् अनुसन्धान हो। |  | लुनारेसको वेबसाइटमा उल्लेख भए अनुसार यस्तो एनालग एस्ट्रोनट प्रोग्राममा सहभागी हुन जोकोही योग्य हुन्छन्- विद्यार्थी, कर्पोरे्ट कर्मचारी, कलाकार, अनुसन्धानकर्मी, एडभेन्चरर, यात्रु, पत्रकार, इन्जिनीयर, अवकाशप्राप्त व्यक्ति, शारीरिक अपाङ्गता भएका व्यक्ति पनि। शर्त रहेछ- २० वर्षभन्दा माथि हुनुपर्‍यो, स्वस्थ हुनुपर्‍यो र संक्रामक रोग लागेको हुनुभएन। | हेर्नुस् वेबसाइटमा उल्लेख भएका विवरण। | एनालग एस्ट्रोनटले पृथ्वीमै अन्तरिक्षमा हुँदाको जस्तो वातावरण बनाइएको ठाउँमा निश्चित अवधिसम्म बसेर अन्तरिक्ष यात्रीको भूमिकामा रहेर विभिन्न अनुसन्धानमा सघाउने काम गर्छ। | नासाको वेबसाइटमा उल्लेख भए अनुसार सबै प्रयोगहरु अन्तरिक्षमा गर्नका लागि समय, धन, उपकरण र जनशक्ति पर्याप्त हुँदैन। त्यही भएर यस्ता एनालग मिसनहरु जरुरी हुन्छ। | लुनारेसको वेबसाइटमा उसको दुई हप्ताको मिसनमा सहभागी हुन १ हजार ७५० युरो लाग्ने जानकारी राखिएको छ। |  | अर्थात् दुई लाख ३० हजार रुपैयाँ जति शुल्क बुझायो भने तपाईँ पनि यस्तो एनालग मिसनमा सहभागी हुन सक्नु हुन्छ। यसमा सहभागी हुँदैमा ‘अन्तरिक्ष यात्री’ भइने होइन। | अन्तरिक्षमा जस्तो वातावरण हुन्छ, त्यस्तै वातावरणमा २५ मे देखि ११ जुन २०२२ सम्मको मिसनमा उनी एनालग एस्ट्रोनटका रुपमा बसेको लुनारेसको फेसबुक पेजमा उल्लेख छ। |  | दावी : दाङ घर भएकी नेपाली मूलकी ज्योति केसी पहिलो नेपाली अन्तरिक्ष यात्री बनिन्। | तथ्य : भ्रामक सूचना। जुन मिसनमा उनी सहभागी भएकी हुन्, त्यसैको अर्थात् लुनारेसको वेबसाइटमा नै यो एस्ट्रोनट ट्रेनिङ अर्थात् अन्तरिक्ष यात्री प्रशिक्षण होइन रिसर्च अर्थात् अनुसन्धान हो भनेर लेखिएको हुनाले यो सूचना भ्रामक देखिन्छ। | उनी अन्तरिक्ष यात्री भएकी होइनन्, अन्तरिक्ष यात्रीको अनुसन्धानमा सहभागी भएकी हुन्। अन्तरिक्षमा गएकी होइनन्, अनुसन्धानका लागि पृथ्वीमै अन्तरिक्ष जस्तो वातावरण बनाइएको स्थानमा दुई हप्ता बसेकी हुन्। | "
https://nepalfactcheck.org/2022/07/facebook-fake-ad/,फेसबुकमा राष्ट्रपतिको फोटोसहितको फर्जी विज्ञापन | यस्तो छ विज्ञापन | के हो तथ्य ? | तथ्य जाँच,"सामाजिक सञ्जाल फेसबुकमा राष्ट्रपति विद्यादेवी भण्डारीको फोटोसहित ‘नेपाली जनताका लागि छात्रवृत्ति’ लेखिएको र नेपालमा प्रति परिवार १ हजार डलर पाउने दावीसहितको विज्ञापन गरिएको (स्पोन्सर्ड) पोस्ट भाइरल भएको छ। हाम्रो तथ्यजाँचमा यो विज्ञापन फिसिङ अर्थात् फेसबुकको युजरनेम र पासवर्ड चोर्ने प्रपञ्च भएको देखिएको छ। |  | नेपाली प्रयोगकर्तालाई लक्षित गरी फेसबुकमा विज्ञापन गरिएको (स्पोन्सर्ड) पोस्ट ‘अनुदान’ शीर्षकको फेसबुक पेजमा राखिएको छ। | प्रति परिवार १ हजार डलर पाउने भनिएको यो पोस्टमा सोमबार साँझ ७ बजेसम्म ५ सयभन्दा रियाक्सन, १४५ वटा कमेन्ट र १६ पटक सेयर भएको देखिएको छ। | उक्त फेसबुक पेजको पेज ट्रान्सपरेन्सी विवरण हेर्दा २०२२ जुलाई ४ मा बनाइएको देखिएको छ। नयाँ पेज भए पनि विज्ञापनकै मद्दतबाट फेसबुकमा यसले धेरै इन्गेजमेन्ट पाएर धेरै जनामा पुगेको देखिन्छ। |  |  | हामीले उक्त फेसबुक पोस्टको साइन अप लेखिएको लिङ्कमा क्लिक गर्दा 1000usd9.godaddysites.com खुल्यो। त्यसमा राज्य सहायताको लागि दर्ता गर्न र प्रति परिवार १ हजार डलर पाउने वाचा फेरि गरिएको छ। |  | त्यसमा रहेको अहिले दावी गर्नुहोस् लेखिएको लिङ्कमा क्लिक गर्दा फेरि अर्को पेज खुल्ने गर्छ। तर त्यो पेज हेर्दा फेसबुक पेज जस्तो देखिन्छ। वास्तवमा त्यो फेसबुक पेज नभएर फिसिङ साइट हो। हेर्दा फेसबुकबाट आफै साइन आउट भएर पुनः युजरनेम र पासवर्ड राखेर लगइन गर्न उक्साएको देखिए पनि खासमा ब्राउजरमा एड्रेस भने फेसबुकको नभएर https://delapo-uteeim.mdbgo.io/ देखिन्छ। |  |  |  | mdbgo.com  आफ्नो एप्स र डेटाबेस निःशुल्क होस्ट गर्न मिल्ने सेवा हो। फेसबुक पेजको साइन अप गर्ने जस्तै देखिने पेज यसमा होस्ट गरिएको देखिन्छ। | कसैले फेसबुक पेज जस्तै ठानेर यसमा आफ्नो युजर नेम र पासवर्ड राखेमा त्यो यो फिसिङ साइट होस्ट गर्नेको इमेलमा जान्छ। | टेकटार्गेटका अनुसार फिसिङ छलको एउटा तरिका हो जसमा आक्रमणकारीले आफूलाई प्रतिष्ठित संस्था वा व्यक्तिका रुपमा इमेल वा सञ्चारको अन्य माध्यमबाट पीडितको लग इन विवरण वा खाता सम्बन्धी जानकारी लिन्छ। पहिले इमेलबाट यसको धेरै प्रयोग हुने गरे पनि अहिले भने सामाजिक सञ्जालबाट पनि आक्रमण हुने गरेको छ। | दावी : नेपालमा प्रति परिवार एक हजार डलर पाउने गरी राज्य सहायता दिइँदैछ। त्यसका लागि दर्ता गर्नुपर्छ (फेसबुक विज्ञापन) | तथ्य : मिथ्या सूचना । विज्ञापनमा क्लिक गर्दा खुल्ने पेजमा सहायता दिने विवरण नभएर फेसबुकको पेज झैँ देखिने गरी फर्जी पेजमा फेसबुकको युजरनेम र पासवर्ड राख्न उक्साइएको छ। यो प्रयोगकर्ताको विवरण चोर्ने प्रयास (फिसिङ आक्रमण) भएको देखिन्छ। | "
https://nepalfactcheck.org/2022/07/viral-video-india-bajhang/,शिक्षकले विद्यार्थी कुटेको भाइरल भिडियो बझाङको होइन भारतको | कसरी भयो भाइरल? | के हो तथ्य ? | तथ्य जाँच,"सामाजिक सञ्जालमा एउटा भिडियो भाइरल भएको छ जसमा एक व्यक्तिले कक्षाकोठा जस्तो देखिने ठाउँमा एक बालकलाई निर्दयी भएर कुटिरहेको देख्न सकिन्छ। भिडियोसहितका पोस्टहरुमा यो दृश्य नेपालको बझाङ जिल्लाको रहेको दावी गर्दै शिक्षकलाई कारबाही गर्नुपर्ने लेखिएका छन्। | तर हाम्रो तथ्य जाँचमा यो भिडियो नेपालको नभई छिमेकी देश भारतको बिहार राज्यस्थित कोचिङ सेन्टरको रहेको देखिन्छ। | मनोज अधिकारीले २०२२ जुलाई ५ मंगलबार बिहान पोस्ट गरेको यो भिडियोमा मध्यरातसम्म ५ हजार ४ सय सेयर भएको छ भने १ हजार ७ सय कमेन्ट र १ हजार ९ सय रियाक्सन रहेका छन्। सो भाइरल पोस्टमा कुट्ने व्यक्ति बझाङका शिक्षक रहेको दावी गर्दै तुरुन्त कारबाही गर्नुपर्ने माग गरिएको छ। |  | त्यसैगरी यही भिडियो खबर डट कम नाम रहेको फेसबुक पेजमा पनि छ। त्यसैगरी मिस्टर मोहन नाम रहेको फेसबुक पेजमा यही भिडियो २८८ कमेन्ट र ७५६ सेयर देखिन्छ। वासुदेव पोखरेल नामको व्यक्तिको वालमा पनि यो भिडियो ३९३ सेयर रहेको छ। | यस बारे खोज्ने क्रममा हामीले यो भिडियो भारतीय पत्रकार उत्कर्ष सिंहको भेरिफाइड ट्विटर ह्यान्डलबाट २०२२ जुलाई ३ मा अपलोड भएको भेट्यौँ। | ये वीडियो देखकर दिल दहल गया. कोई शिक्षक 5 साल के बच्चे को इतनी बेरहमी से कैसे मार सकता है! | पटना के मसौढ़ी के एक कोचिंग में इस हैवान शिक्षक की पिटाई से मासूम बेहोश हो गया. बच्चे के बेहोश होने की जानकारी मिलते ही आक्रोशित ग्रामीणों ने कोचिंग के शिक्षक छोटू की भी जमकर पिटाई कर दी. pic.twitter.com/J67McNznaW | — Utkarsh Singh (@UtkarshSingh_) July 3, 2022 |  | यो भिडियोसहितको ट्विट बुधबारसम्म ६७ हजारभन्दा बढी पटक हेरिएको छ भने १ हजार ४२७ रिट्विट भएको छ। ट्विटमा उनले यो घटना भारतको पटनास्थित मसौढीको एक कोचिङ सेन्टरको भएको उल्लेख गरेका छन्। | भिडियो भाइरल भएपछि यसबारे विभिन्न भारतीय मिडियाले पनि समाचार बनाएका छन्। |  | भारतीय टिभी च्यानल आजतकको अनलाइनले राखेको समाचारको स्क्रिनसट। | आजतकको समाचारमा दिइएको जानकारी अनुसार यो घटना विहारको पटनास्थित जया कोचिङ क्लासेसको हो। पाँच सालको विद्यार्थीलाई छोटु नामका शिक्षकले बेहोस हुन्जेल कुटेको र यो घटनाबारे थाहा पाएपछि स्थानीयले शिक्षकलाई पनि कुटेको समाचारमा उल्लेख छ। हेर्नुस् आजतकको समाचारको अर्काइभ लिङ्क। |  | त्यसैगरी अर्को भारतीय मिडिया दैनिक भाष्करको अनलाइनमा पनि यही भिडियोसहितको समाचार रहेको छ। यो समाचारमा पनि घटना पटनाको जया कोचिङ संस्थानको भएको उल्लेख छ। स्थानीय प्रहरीले घटना शनिबारको भएको र आरोपी शिक्षक फरार रहेको बताएको समाचारमा उल्लेख छ। हेर्नुस् समाचारको अर्काइभ लिङ्क। | त्यसैगरी भारतीय टिभी एनडिटिभीको अनलाइनमा पनि यो भिडियो पटनाको जया कोचिङ क्लासेस नामको ट्युसन सेन्टरको भएको र आरोपी शिक्षकको नाम छोटु रहेको समाचार छ। हेर्नुस् अर्काइभ लिङ्क। | जिल्ला प्रहरी कार्यालय बझाङ नाम राखिएको फेसबुक प्रोफाइलबाट पनि भ्रममा नपर्न हुन अनुरोध शीर्षकमा उक्त भिडियो बझाङ जिल्लामा घटेको घटना नभएको लेखिएको स्टायटस मंगलबार राखिएको छ।  स्टायटससँगै केही भारतीय युट्युब च्यानलका स्क्रिनसट पनि राखिएको छ। |  |  | दावी :  एक शिक्षकले बालकलाई निर्घात कुटेको भिडियो नेपालको बझाङ जिल्लाको हो। | तथ्य : मिथ्या सूचना । यो भिडियो नेपालको नभई भारतको विहार राज्यको पटनास्थित जया कोचिङ क्लासेसको भएको विभिन्न भारतीय मिडियाले लेखेका छन्। | "
https://nepalfactcheck.org/2022/07/new-law/,"नझुक्किनुस्, बलात्कार मुद्दामा झुट्टा उजुरी दिनेलाई सजायको प्रावधान हटेको छैन | कहाँ कस्तो खबर ? | के हो तथ्य ? | तथ्य जाँच","केही अनलाइन मिडिया र सामाजिक सञ्जालमा बलात्कार मुद्दामा झुट्टा उजुरी दिनेलाई सजाय नहुने कानुन बनेको खबर अहिले भाइरल भएको छ। समाचारहरुमा दावी गरिए अनुसार प्रतिनिधि सभाले आइतबार पारित यौन हिंसा विरुद्धका केही ऐनलाई संशोधन गर्ने विधेयकले बलात्कार मुद्दामा झुट्टा उजुरी दिनेलाई सजायको व्यवस्था हटाएको हो। | तर हाम्रो तथ्य जाँचमा यो खबर भ्रामक भेटिएको छ। बलात्कार मुद्दामा झुट्टा उजुरी दिनेलाई कसूर गर्नेले पाउने सजायको आधा सजाय हुने प्रस्तावमात्र संशोधनबाट हटाइएको हो। संशोधन अघिको मूल कानुनमा भएको व्यवस्था अर्थात् झुट्टा उजुरी दिनेलाई सजायको प्रावधान कायमै छ। |  | अनलाइनखबरले  ‘बलात्कार मुद्दामा झुटा उजुरी दिनेलाई सजाय नहुने’ शीर्षकमा सोमबार दिउँसो समाचार राखेको थियो जसमा बुधबारसम्म २ हजारभन्दा बढी रियाक्सन, ४१३ कमेन्ट र ८३ सेयर देखिन्छ। | समाचारको शीर्षकपछि परिवर्तन गरिए पनि समाचारको उपशीर्षकमा ‘झुटा उजुरी दिनेलाई सजाय नहुने’ कायम राखिएको थियो। हेर्नुस् अर्काइभ लिङ्क |  | त्यसैगरी ३१ लाखभन्दा बढी लाइक भएको फेसबुक पेज ‘रुटिन अफ नेपाल बन्द’ले पनि बुधबार बिहान ‘New Change in Rule: अब बलात्कार सम्बन्धी झुटो मुद्दा हाल्नेलाई कारबाही नहुने भएको छ’ खबर राखेको छ। दुई घण्टामै यो पोस्टमा ११ हजार रियाक्सन, १८ सय कमेन्ट र ३१९ सेयर देखिएको छ। |  | त्यसैगरी अर्को अनलाइन मिडिया सेतोपाटीले पनि ‘बलात्कार मुद्दामा बढ्यो उजुरी गर्ने हदम्याद, झूटो उजुरी र बकपत्रमा अब सजाय नहुने’ शीर्षकमा समाचार राखेको छ। हेर्नुस् अर्काइभ लिङ्क |  | यही समाचार अरु विभिन्न अनलाइनहरुले पनि राखेका छन्। केही उदाहरण | बलात्कार मुद्दामा झूटो उजुरी दिनेलाई सजाय नहुने (हिमालप्रेस)
बलात्कार मुद्दामा झूटा उजुरी दिनेलाई सजाय नहुने (दृष्टि)
बलात्कार मुद्दामा झूटा उजुरी दिनेलाई सजाय नहुने व्यवस्था पारित विधेयकमा छ (इमेजखबर) | आइतबार बसेको प्रतिनिधि सभाको बैठकले पारित गरेको यौन हिंसा विरुद्धका केही ऐनलाई संशोधन गर्ने विधेयक पारित गरेको हो। पारित भएको विधेयक प्रतिनिधि सभाको वेबसाइटमा राखिएको छैन। तर प्रस्तावित विधेयक भने वेबसाइटमा हेर्न सकिन्छ। यहाँ क्लिक गरी हेर्नुस्। | प्रस्तावित विधेयकको स्क्रिनसट | विधेयकमा मुलुकी फौजदारी कार्यविधि संहिता २०७४ मा संशोधन गरी त्यसको दफा ४४ को उपदफा (२)को खण्ड (क)पछि (क१) थप्ने भनिएको छ जसमा जबर्जस्ती करणीसम्बन्धी मुद्दाको झुट्टा उजुरी वा बकपत्र गर्ने व्यक्तिलाई कसूरदारलाई हुने न्यूनतम सजायको आधा सजाय गर्ने’ व्यवस्था राखिएको छ। | मिडियामा आएका समाचार अनुसार यो व्यवस्था हटाएर प्रतिनिधि सभाले पारित गरेको हो। | हामीले प्रतिनिधि सभाको वेबसाइटमा रहेको कानुन न्याय तथा मानवअधिकार समितिको यौन हिंसाविरुद्धका केही ऐनलाई संशोधन गर्न बनेको विधेयकसम्बन्धी समितिको प्रतिवेदन २०७९ पनि हेर्‍यौँ। यहाँ क्लिक गरी हेर्नुस्। | यसमा विधेयकमा गरिएको परिमार्जनबारे उल्लेख छ। प्रतिवेदनमा विधेयक दफा ४ को उपदफा (२) झिकी त्यसपछिका उपदफाको क्रम मिलाउने लेखिएको छ। (हेर्नुस् तल पहेँलो लगाइएको भाग) |  | विधेयकसम्बन्धी समितिको प्रतिवेदनको स्क्रिनसट | यसको अर्थ माथि स्क्रिनसटमा रहेको प्रस्तावित विधेयकमा रहेको दफा ४ को उपदफा २ अर्थात् जबर्जस्ती करणीसम्बन्धी मुद्दाको झुट्टा उजुरी वा बकपत्र गर्ने व्यक्तिलाई कसूरदारलाई हुने न्यूनतम सजायको आधा सजाय गर्ने’ व्यवस्था हटाइयो। | तर के यो हट्दैमा बलात्कारसम्बन्धी मुद्दामा झुट्टा उजुरी वा बकपत्र गर्ने व्यक्तिलाई सजाय नै नहुने भएको हो त? | यसका लागि मूल कानुन अर्थात् फौजदारी कार्यविधि संहिता २०७४ हेर्नुपर्छ। यहाँ क्लिक गरी हेर्नुस्। | उक्त संहिताको दफा ४४ को उपदफा २ को (क) मा झुठ्ठा कुरा लेखिदिने वा बनावटी व्यहोराको बकपत्र गर्ने साक्षीलाई तीन महिनासम्म कैद वा पाँच हजार रुपैयाँसम्म जरिवाना वा दुवै सजाय गर्न सकिने उल्लेख छ। यो प्रावधान बलात्कार सम्बन्धी मुद्दामा पनि लागू हुन्छ। |  | फौजदारी कार्यविधि संहिता २०७४ को यही प्रावधान अनुसार २०७६ सालमा कास्की जिल्ला अदालतले एक ४५ वर्षीया महिलालाई एक महिना कैदको सजाय सुनाएको र २०७७ सालमा पनि एक महिलालाई जिल्ला अदालत बाग्लुङले ५ हजार रुपैयाँ जरिवाना सुनाएको समाचार मिडियामा आएका छन्। तसर्थ विधेयकको व्यवस्था हट्दैमा बलात्कार मुद्दामा झुट्टा उजुरी दिनेलाई सजायको व्यवस्था हटेको भन्न मिल्दैन। विधेयकमा प्रस्तावित ‘जबर्जस्ती करणीसम्बन्धी मुद्दाको झुट्टा उजुरी वा बकपत्र गर्ने व्यक्तिलाई कसूरदारलाई हुने न्यूनतम सजायको आधा सजाय गर्ने’ व्यवस्था भने हटेको हो। | दावी : बलात्कार मुद्दामा झुट्टा उजुरी दिनेलाई अब सजाय नहुने। | तथ्य : भ्रामक सूचना। कुनै पनि मुद्दामा झुठ्ठा कुरा लेखिदिने वा बनावटी व्यहोराको बकपत्र गर्ने साक्षीलाई तीन महिनासम्म कैद वा पाँच हजार रुपैयाँसम्म जरिवाना वा दुवै सजाय गर्न सकिने प्रावधानसहितको फौजदारी कार्यविधि संहिता ऐन २०७४ कायम छ। त्यसमा भएको व्यवस्था भन्दा थप गर्न खोजिएको ‘जबर्जस्ती करणीसम्बन्धी मुद्दाको झुट्टा उजुरी वा बकपत्र गर्ने व्यक्तिलाई कसूरदारलाई हुने न्यूनतम सजायको आधा सजाय गर्ने’ प्रस्ताव भने यौन हिंसा विरुद्धका केही ऐनलाई संशोधन गर्ने विधेयकबाट हटाएर पारित भएको हो।"
https://nepalfactcheck.org/2022/07/cow-rpp-nepal/,के कमल थापालाई गाई चिह्न नदिने निर्णय कार्यान्वयन नगर्न आदेश भएको हो? | कहाँ कस्तो समाचार ? | के हो तथ्य ? | तथ्य जाँच,अपडेट (२०७९ साउन ९) : हामीले यो तथ्य जाँच गर्दा यो सर्वोच्च अदालतले अन्तरिम आदेश दिइनसकेको भए पनि २०७९ साउन ८ गते न्यायाधीशद्वय आनन्दमोहन भट्टराई र कुमार चुडालको इजलासले अन्तरिम आदेश जारी गरेको छ। | *** | केही अनलाइन मिडियाहरुले कमल थापा नेतृत्वको राष्ट्रिय प्रजातन्त्र पार्टी नेपाललाई गाई चुनाव चिह्न नदिने निर्वाचन आयोगको निर्णय कार्यान्वयन नगर्न सर्वोच्च अदालतले आदेश दिएको समाचार शुक्रबार (२०७९ असार ३१ गते) दिएका छन्। | तर हाम्रो तथ्य जाँचमा यो सूचना मिथ्या देखिएको छ। सर्वोच्च अदालतले यसबारे कुनै आदेश जारी गरेको देखिन्न। | अनलाइन मिडिया नेपालखबरले ‘कमल थापालाई गाई चिह्न नदिने निर्णय कार्यान्वयन नगर्न आदेश’ शीर्षकमा शुक्रबार समाचार राखेको छ। समाचारमा लेखिएको छ- | सर्वोच्च अदालतले कमल थापा नेतृत्वको राष्ट्रिय प्रजातन्त्र पार्टीलाई गाई चुनाव चिह्न नदिने निर्णय तत्काललाई कार्यान्वयन नगर्न अल्पकालीन अन्तरिम आदेश दिएको छ। थापाले बिहीबार चुनाव चिह्न ‘गाई’ माग्दै सर्वोच्च अदालतमा दायर गरेको रिटमाथि सुनुवाइ गर्दै न्यायाधीश कुमार रेग्मीको इजलासले शुक्रबार उक्त आदेश दिएको हो। सर्वोच्चले निर्वाचन आयोगको निर्णय तत्काल कार्यान्वयन नगर्न अल्पकालीन अन्तरिम आदेश जारी गर्दै अन्तरिम आदेशका लागि छलफल गर्न आयोग र रिट निवेदक दुवै पक्षलाई साउन ४ गते बोलाएको छ। | त्यसैगरी मकालुखबर अनलाइनले पनि शुक्रबार राप्रपालाई ‘गाई’ चिह्न नदिने आयोगको निर्णय कार्यान्वयन नगर्न सर्वाेच्चकाे आदेश शीर्षकमा समाचार राखेको छ। यो समाचारमा पनि न्यायाधीश कुमार रेग्मीको इजलासले राप्रपा नेपाललाई गाई चुनाव चिह्न नदिने निर्णय तत्काल कार्यान्वयन नगर्न शुक्रबार अल्पकालीन अन्तरिम आदेश दिएको दावी गरिएको छ। | समान व्यहोराको समाचार नेपालवाच अनलाइनले ‘सर्वोच्चले भन्यो : कमल थापालाई ‘गाई’ नदिने निर्णय तत्काललाई कार्यान्वयन नगर्नू’ शीर्षकमा र केन्द्रबिन्दू अनलाइनले सर्वोच्चकाे अन्तरिम आदेश : कमल थापालाई गाई चिह्न नदिने निर्णय कार्यान्वयन नगर्नु शीर्षकमा राखेको छ। | यो विषयमा तथ्य खोज्नका लागि हामीले सर्वोच्च अदालतको वेबसाइटमा हेर्‍यौँ। वेबसाइटमा कमल थापा वादी र निर्वाचन आयोग प्रतिवादी रहेको 078-WO-1608  मुद्दाको विवरण हेर्‍यौँ। २०७९ असार ३० गते दर्ता भएको यो रिट निवेदनमा असार ३१ गते न्यायाधीश कुमार रेग्मीको इजलासमा पेशी परेको थियो। | वेबसाइटमा राखिएको विवरण अनुसार कारण देखाउ आदेश र अन्तरिम आदेशमा छलफलका लागि डाकिएको छ। हेर्नुस् अर्काइभ लिङ्क। |  | हामीले आदेश पनि हेर्‍यौँ। आदेशमा कतै पनि गाई चुनाव चिह्न नदिने निर्णय तत्काललाई कार्यान्वयन नगर्न अल्पकालीन अन्तरिम आदेश वा अन्तरिम आदेश दिएको उल्लेख छैन। हेर्नुस् आदेश- |  | यसमा कारण देखाऊ आदेश मात्र जारी भएको देखिन्छ जुन सामान्यतया सबैजसो मुद्दामा गरिन्छ। अन्तरिम आदेशका सम्बन्धमा ‘अन्तरिम आदेश जारी हुने नहुने सम्बन्धमा दुवै पक्षलाई छलफलमा राखी निश्कर्षमा पुग्न मनासिब भएको’ भन्दै आगामी साउन ८ को पेशी तोकिएको छ। | समाचारमा अल्पकालीन अन्तरिम आदेश जारी गरेको भनिए पनि आदेशमा त्यस्तो लेखिएको देखिएन। | दावी : कमल थापालाई गाई चुनाव चिह्न नदिने निर्णय कार्यान्वयन नगर्न सर्वोच्च अदालतले अल्पकालीन अन्तरिम आदेश जारी गरेको छ। | तथ्य : मिथ्या सूचना । सर्वोच्च अदालतमा न्यायाधीश कुमार रेग्मीको इजलासले कमल थापा वादी रहेको मुद्दामा निर्वाचन आयोगलाई निर्णय कार्यान्वयन नगर्न कुनै अल्पकालीन वा अन्तरिम आदेश जारी गरेको छैन। अन्तरिम आदेशका विषय जारी हुने कि नहुने विषयमा छलफल गर्न अर्को पेशी तोकिएको छ। तसर्थ विभिन्न अनलाइन मिडियामा आएका समाचार मिथ्या पुष्टि हुन्छ। |  | 
https://nepalfactcheck.org/2022/07/citizenship-bill/,नेपालमा नागरिकतासम्बन्धी विधेयक पारित भएको भारतीय मिडियाको समाचार गलत | कहाँ कस्तो समाचार ? | के हो तथ्य ? | तथ्य जाँच,"अपडेट (२०७९ साउन ९) : हामीले यो तथ्य जाँच गर्दा यो विधेयक पारित भइनसके पनि २०७९ साउन ६ गते बसेको प्रतिनिधि सभाको बैठकले पारित गरेको छ। | केही भारतीय मिडियाले केही दिनअघिदेखि नेपालको संसद्ले नागरिकतासम्बन्धी विधेयक पारित भएको समाचार दिएका छन्। ती मिडियाको दावी अनुसार नेपालको नागरिकता ऐन संशोधन गर्न बनेको विधेयक प्रतिनिधि सभाबाट गएको बुधबार (२०७९ असार २९ गते) पारित भएको हो। | तर हाम्रो तथ्य जाँचमा यो सूचना मिथ्या देखिएको छ। नागरिकता ऐन संशोधन गर्ने विधेयक संसदमा प्रस्तुत भएको त छ तर पारित भइसकेको छैन। |  | भारतीय टेलिभिजन च्यानल ‘एबीपी’को वेबसाइटमा ‘CAA Bill: नेपाल की संसद ने पास किया पहला नागरिकता संशोधन विधेयक, दो साल से अधिक समय तक अटका था बिल’ शीर्षकमा समाचार राखिएको छ। हेर्नुस् अर्काइभ लिङ्क। २०२२ जुलाई १५ मा प्रकाशित यो समाचारमा बुधबार नेपालको संसदले यो विधेयक पारित गरेको र दुई वर्षभन्दा लामो समयदेखि यसमा चर्चा चलिरहेको उल्लेख गरिएको छ। | त्यसैगरी अर्को भारतीय टेलिभिजन च्यानल ‘आजतक’को वेबसाइटमा पनि ‘Nepal में Citizenship Amendment Bill पास, जानें भारत पर क्या होगा असर’ शीर्षकमा समाचार राखिएको छ। हेर्नुस् अर्काइभ लिङ्क। |  | २०२२ जुलाई १४ मा प्रकाशित यो समाचारमा नेपालको संसदले पहिलो नागरिकता संशोधन विधेयक पास गरेको उल्लेख गर्दै यो विधेयकमा पछिल्लो दुई वर्षदेखि चर्चा चलिरहेको, नेपालका कयौँ दलहरु यो विधेयकमा सहमत नभएको तर राजनीतिक गतिरोधपछि पनि संसदले विधेयक पास गरेको दावी गरिएको छ। | २०२२ जुलाई १४ मा द इन्डियन एक्सप्रेस अनलाइनमा पनि Nepal’s Parliament passes first Citizenship Amendment Bill शीर्षकको समाचार प्रकाशन भएको छ। समाचार एजेन्सी पिटिआईलाई क्रेडिट दिइएको काठमाडौँ डेटलाइनको सो समाचारमा गएको बुधबार नागरिकता ऐन पहिलो संशोधन विधेयक पारित भएको दावी गरिएको छ। हेर्नुस् अर्काइभ लिङ्क। |  | भारतकै द हिन्दु र न्युज १८ मा पनि बुधबार नागरिकता विधेयक पारित गरिएको दावी सहितको समाचार छ। द हिन्दुको समाचारको अर्काइभ लिङ्क। न्युज १८ को समाचारको अर्काइभ लिङ्क। | त्यसो त नेपालकै अङ्ग्रेजी अनलाइन माइरिपब्लिकाले पनि HoR passes first Citizenship Amendment Bill शीर्षकमा २०२२ जुलाई १३ मा नागरिकता ऐन संशोधन विधेयक पारित भएको समाचार दिएको थियो। तर अहिले त्यो समाचार हटाइएको छ। समाचारको अर्काइभ लिङ्क हेर्न यहाँ क्लिक गर्नुस्। | के साँच्चै भारतीय मिडियाले दावी गरे अनुसार प्रतिनिधि सभाले नागरिकता ऐन संशोधन विधेयक पारित गरिसकेको हो त? हामीले प्रतिनिधि सभाका सचिव गोपालनाथ योगीलाई सोध्यौँ। उनले नेपाल नागरिकता ऐन, २०६३ लाई संशोधन गर्न बनेको विधेयकमाथिको सैद्धान्तिक छलफल सकिएको र सदस्यहरुबाट संशोधन प्रस्तुत भएको अवस्थामा रहेको जानकारी दिए। | सचिव योगीका अनुसार नागरिकता ऐन संशोधन विधेयक पारित भइसकेको छैन। | हामीले भारतीय मिडियामा दावी गरिए अनुसार बुधबारको प्रतिनिधि सभाको बैठकको रेकर्ड पनि युट्युबमा हेर्‍यौँ। त्यसमा नागरिकता ऐन संशोधन विधेयक पारित भएको देखिन्न। |  | हामीले प्रतिनिधि सभाको सो दिनको अर्थात् २०७९ असार २९ गते बुधबारको दैनिक कार्यसूची पनि हेर्‍यौँ। त्यसमा पनि नेपाल नागरिकता (पहिलो संशोधन) विधेयक २०७९ लाई प्रस्तुत गर्न अनुमति माग्ने प्रस्तावमाथि तीन सांसदले प्रस्तुत गरेको विरोधको सूचनाहरुलाई निर्णयार्थ पेश गर्ने र गृहमन्त्री बालकृष्ण खांणले विधेयक प्रस्तुत गर्ने मात्र उल्लेख छ। | हामीले प्रतिनिधि सभाको वेबसाइटमा रहेका अरु दिनका कार्यसूची र प्रतिनिधि सभाको आधिकारिक युट्युब च्यानलमा रहेका भिडियोहरु पनि हेर्‍यौँ। त्यस क्रममा २०७९ असार ३१ गते शुक्रबार सभामुखले नेपाल नागरिकता (पहिलो संशोधन) विधेयक २०७९ माथि विचार गरियोस् भन्ने प्रस्तावलाई निर्णयार्थ प्रस्तुत गर्ने उल्लेख छ। |  | सो दिनको युट्युब भिडियोमा देखिए अनुसार सभामुखले निर्णयार्थ राखेको सो प्रस्ताव बहुमतले पारित भएको छ। तर यो उक्त विधेयक पारित भएको नभएर सो विधेयकमाथि विचार गरियोस् भन्ने प्रस्ताव मात्र पारित भएको हो। | प्रतिनिधि सभा नियमावली २०७५ अनुसार कुनै पनि विधेयक पारित गर्नुअघि गर्नुपर्ने व्यवस्थापन कार्यविधि परिच्छेद १५ मा उल्लेख छ। त्यस अनुसार सबैभन्दा पहिला विधेयक प्रस्तुत गर्ने अनुमतिको लागि सूचना दिनु पर्छ, त्यसपछि विधेयक प्रस्तुत गर्न अनुमति माग्ने प्रस्ताव प्रस्तुत हुन्छ, विधेयकमाथिको सामान्य छलफल हुन्छ, सामान्य छलफलपछि दफावार छलफल सदनमा वा सम्बन्धित समितिमा पठाइन्छ। त्यसैगरी विधेयकमा संशोधनको सूचना प्रस्तुत गरिन्छ, संशोधनसहित दफावार छलफल गरिन्छ। समितिमा विधेयकमाथि दफावार छलफल भएको भए समितिको प्रतिवेदन प्रस्तुत गरिन्छ। त्यसपछि बल्ल विधेयक पारित गर्ने प्रस्ताव प्रस्तुत हुन्छ। | नेपाल नागरिकता (पहिलो संशोधन) विधेयक २०७९ मा यी सबै प्रक्रिया पूरा भएका छैनन्। तसर्थ उक्त विधेयक पारित भएको भनी आएका समाचारहरु मिथ्या छन्। | दावी : नेपालको संसदले नागरिकता ऐन संशोधन विधेयक गएको बुधबार पारित गर्‍यो। | तथ्य : मिथ्या सूचना । प्रतिनिधि सभामा गएको बुधबार गृहमन्त्री बालकृष्ण खांणले नेपाल नागरिकता (पहिलो संशोधन) विधेयक २०७९ पेश मात्र गरेका हुन्। त्यसमाथि सामान्य छलफल भएपछि शुक्रबार सो विधेयकमाथि विचार गरियोस् भन्ने प्रस्ताव मात्र पारित भएको हो, विधेयक नै पारित भइसकेको छैन।"
https://nepalfactcheck.org/2022/07/dollar-exchange/,के विदेश घुम्न जानेले २०० डलरमात्र साट्न पाउने भएको हो? | कहाँ कस्तो समाचार ? | के हो तथ्य ? | तथ्य जाँच,"केही अनलाइन मिडियाहरुले अबदेखि विदेश घुम्न जाने नेपालीहरुले दुई सय अमेरिकी डलर मात्रै सटही सुविधा पाउने समाचार लेखेका छन्। ती समाचारमा दावी गरिए अनुसार नेपाल राष्ट्र बैंकले एक निर्देशन जारी गर्दै विदेश भ्रमणमा जाने नेपाली नागरिकलाई राहदानीबापत अधिकतम अमेरिकी डलर २०० सम्मको सटही सुविधा प्रदान गर्ने व्यवस्था गरेको हो। | तर हाम्रो तथ्य जाँचमा यो भ्रामक सूचना देखिएको छ। नेपाल राष्ट्र बैँकले विदेश घुम्न जानेलाई २०० डलर मात्र सटही सुविधा दिने सर्कुलर जारी गरेको नभई इजाजतप्राप्त मनीचेन्जरको हकमा मात्र लागू गरेको हो। परिवर्त्य विदेशी मुद्रा सतही सम्बन्धी २०७८ पुसमा जारी गरिएको एकीकृत परिपत्र २०७८ कायमै छ। |  | गोरखापत्रमा २०७९ साउन ४ गते विदेश भ्रमणमा जानेलाई २०० अमेरिकी डलरको मात्रै सटही सुविधा शीर्षकमा समाचार राखिएको छ। सो समाचारमा लेखिएको छ- | के तपाई विदेश  यात्राको तयारीमा हुनुहुन्छ ? यदि हुनुहुन्छ भने अब तपाईले आफूलाई आवश्यक पर्ने जति अमेरिकी डलरको सटही सुविधा पाउन सक्नुहुनेछैन। नेपाल राष्ट्र बैंकले बुधबार एक निर्देशन जारी गर्दै विदेश भ्रमणमा जाने नेपाली नागरिकलाई राहदानीबापत अधिकतम अमेरिकी डलर २०० सम्मको सटही सुविधा प्रधान गर्ने व्यवस्था गरेको छ। | समाचारको यो अंशले अब विदेश भ्रमणमा जाने सबै नेपालीले राहदानी वापत बढीमा २०० अमेरिकी डलरसम्म मात्र साट्न पाउने बुझिन्छ। | सरकारी समाचार एजेन्सी राष्ट्रिय समाचार समिति (रासस) ले यो समाचार सम्प्रेषण गरेको देखिन्छ- |  | राससको समाचारको स्क्रिनसट | यही व्यहोराको समाचार अरु विभिन्न अनलाइन मिडियाहरुमा पनि आएका छन्- | इकागज : विदेश भ्रमणमा जानेलाई अब २०० अमेरिकी डलरको मात्रै सटही सुविधा | देशसञ्चार : विदेश भ्रमणमा जानेलाई अब २०० अमेरिकी डलरको मात्रै सटही सुविधा | नेपाललाइभ : विदेश भ्रमणमा जानेलाई अब २०० अमेरिकी डलरको मात्रै सटही सुविधा | फरकधार : अब विदेश भ्रमणमा जानेले २०० अमेरिकी डलर मात्रै साट्न पाउने | प्रशासन : विदेश भ्रमणमा जानेलाई डलर सटहीमा कडाइ , २०० डलर मात्र सटही सुविधा पाउने | नेपालप्रेस : विदेश भ्रमणमा जानेलाई डलर सटहीमा कडाइ | सगरमाथा टिभी : विदेश भ्रमणमा जानेलाई डलर सटहीमा कडाइ | क्यापिटल नेपाल : विदेश भ्रमणमा जानेलाई डलर सटहीमा कडाइ | त्यसैगरी युवामाझ चर्चित ‘रुटिन अफ नेपाल बन्द’ले पनि पर्यटकका रुपमा विदेश भ्रमणमा जाने नेपालीले २०० अमेरिकी डलर मात्रै साट्न पाउने पोस्ट शुक्रबार गरेको छ। चार घण्टामा सो पोस्टमा ११ हजार रियाक्सन, ६२९ कमेन्ट देखिन्छ। |  | हामीले यसको तथ्य खोज्ने क्रममा नेपाल राष्ट्र बैँकको आधिकारिक वेबसाइटमा राखिएको यो व्यहोराको सूचना देख्यौँ- ०३/२०७९–८० : एकीकृत परिपत्र–२०७८ मा संशोधन गरिएको सम्बन्धमा (मनिचेञ्जरले प्रदान गर्न सक्ने राहदानीवापतको सटही सुविधासम्बन्धी) । मिति २०७९।०४।०४ | त्यसमा राखिएको परिपत्र यस्तो छ- |  | उक्त परिपत्रमा एकीकृत परिपत्र-२०७८ मा संशोधन गरिएको उल्लेख गर्दै परिवर्त्य विदेशी मुद्रा बिक्री गर्ने इजाजत प्राप्त गर्ने मनिचेञ्जरले विदेश भ्रमणमा जाने नेपाली नागरिकहरुलाई राहदानी वापत अधिकतम अमेरिकी डलर २०० सम्मको सटही सुविधा प्रदान गर्न सक्नेछन् लेखिएको छ। | यसको अर्थ मनिचेञ्जरको हकमा मात्र यो लागू भएको हो। | एकीकृत परिपत्र-२०७८ मा के छ त ? हामीले नेपाल राष्ट्र बैँकको वेबसाइटमा खोज्ने क्रममा त्यसलाई यहाँ भेट्टायौँ। | २०७८ पुसमा जारी गरिएको यो परिपत्रको बूँदा नम्बर ७ मा परिवर्त्य विदेशी मुद्रा सटही सम्बन्धी व्यवस्थाबारे विस्तृत उल्लेख छ। (पेज नम्बर १०४) | परिपत्रमा उल्लेख भए अनुसार नेपाल राष्ट्र बैँक बैँकिङ विभाग लगायत प्रदेश स्थित कार्यालयहरु र इजाजत प्राप्त क वर्गका वाणिजय बैँकहरु अनि ख वर्गमा विकास बैँकहरु र इजाजत प्राप्त मनिचेन्जरहरुलाई यो परिपत्र जारी गरिएको थियो। यसमा मनिचेन्जरको हकमा माथिको अर्को परिपत्र लागू भएपछि बैँकहरुका लागि पुरानो परिपत्र कायम छ। | पुरानो परिपत्रमा राहदानी वापत सटही सुविधामा भारत बाहेक विदेश भ्रमणमा जाने नेपालीहरुलाई अमेरिकी डलर १५०० सम्म सटही सुविधा वर्षमा दुई पटकमा नबढ्ने गरी प्रदान गर्न सकिने उल्लेख छ। | श्रम स्वीकृति लिई वैदेशिक रोजगारमा जानेलाई भने २०० अमेरिकी डलरसम्म मात्रको सुविधा दिने भनिएको छ। |  |  | दावी : अब विदेश भ्रमणमा जाने सबै नेपालीले राहदानी वापत बढीमा २०० अमेरिकी डलरसम्म मात्र सटही सुविधा पाउँछन्। | तथ्य : भ्रामक सूचना । विदेश भ्रमणमा जाने नेपालीलाई इजाजतप्राप्त मनिचेञ्जरले प्रदान गर्ने सटही सुविधामात्रै अधिकतम २०० अमेरिकी डलरसम्म भनिएको हो। बैँकहरुबाट दिइने सटही सुविधामा पुरानै परिपत्र कायमै छ। अर्थात् पुरानो परिपत्रमा रहेको राहदानी वापत सटही सुविधामा भारत बाहेक विदेश भ्रमणमा जाने नेपालीहरुलाई अमेरिकी डलर १५०० सम्म सटही सुविधा वर्षमा दुई पटकमा नबढ्ने गरी प्रदान गर्न सकिने र श्रम स्वीकृति लिई वैदेशिक रोजगारमा जानेलाई भने २०० अमेरिकी डलरसम्म मात्रको सुविधा बैँकमार्फत् दिने व्यवस्था कायमै छ।"
https://nepalfactcheck.org/2022/07/tiger-accident-photo/,सवारी दुर्घटनामा बाघ मरेको भाइरल फोटोको तथ्य यस्तो छ | कसरी भयो भाइरल ? | के हो तथ्य ? | तथ्य जाँच,"अन्तर्राष्ट्रिय पुरस्कार ह्विटली अवार्डबाट समेत सम्मानित भइसकेका नेपाली संरक्षणविद्  सोनाम ताशी लामाले मंगलबार बिहान एउटा फोटो ट्विट गरे। | फोटोमा एउटा पाटे बाघ सडकमा पल्टिरहेको देखिन्छ। बाघको टाउको छेउमा रगत देखिन्छ। सडकमा केही दुई पाङ्ग्रे र चार पाङ्ग्रे सवारी साधन पनि देखिन्छ। लामाले फोटोसँगै ट्विटरमा फोटो स्पिक्स अर्थात् फोटो बोल्छ लेख्दै ठाउँ बाँके राष्ट्रिय निकुञ्ज रहेको र फोटो क्रेडिट सोही निकुञ्जलाई दिएको देखिन्छ। | तर हाम्रो तथ्य जाँचमा यो फोटो बाँके राष्ट्रिय निकुञ्जको नभएको भेटियो। |  | संरक्षणविद् लामाले २०२२ जुलाई २६ बिहान ७ बजेर ५० मिनेटमा गरेको ८ घण्टामा २८ पटक रिट्विट, १३ पटक कोट ट्विट र ४१ लाइक भएको देखिन्छ। हेर्नुस् अर्काइभ लिङ्क। | यो फोटो नयाँ पत्रिका राष्ट्रिय दैनिकको अनलाइन संस्करणमा पनि २०७९ साउन ९ गते सोमबार प्रकाशन भएको देखिन्छ। | ‘बाँके राष्ट्रिय निकुञ्जमा एक वर्षमा ४० वन्यजन्तु सवारीसाधनको शिकार’ शीर्षकको समाचारमा राखिएको यो फोटोमा ‘तस्बिर सौजन्य : बाँके राष्ट्रिय निकुञ्ज’ लेखिएको छ। |  | हेर्नुस् अर्काइभ लिङ्क। | नयाँ पत्रिकाको फेसबुक पेजमा सेयर गरिएको यो समाचारमा २१ घण्टामा ३ सय भन्दा बढी रियाक्सन, २३ कमेन्ट र सात सेयर देखिन्छ। |  | नेपालगञ्जबाट सञ्चालित गोचालीखबरमा पनि ‘सडकमा असुरक्षित बाँके निकुञ्जका वन्यजन्तु’ शीर्षकको समाचारमा यही फोटो ‘सौजन्यः बाँके राष्ट्रिय निकुञ्ज’ लेखी प्रकाशन गरेको देखिन्छ। हेर्नुस् अर्काइभ लिङ्क। |  | बाँकेको नेपालगञ्जमा बसेर पत्रकारिता गरिरहेका  शंकरप्रसाद खनालले भाइरल फोटो बाँके निकुञ्जको नभएको जानकारी दिए। ‘खासमा यो बाघ बाँकेमा मरेकै थिएन’, उनले भने। | नयाँ पत्रिकाको समाचारमा पनि चरिबाघ मरेको उल्लेख छ पाटेबाघ होइन। समाचारमा बाँके राष्ट्रिय निकुञ्जका संरक्षण अधिकृत शेरबहादुर थापालाई उद्‍धृत गर्दै एक वर्षमा सडक दुर्घटनामा ४० वन्यजन्तुको मृत्यु भएको जसमा पाँच चित्तल, १० बाँदर, सात बँदेल, चार रतुवा र तीन चरिबाघ भएको उल्लेख छ। | खनालले फोटो पर्सा राष्ट्रिय निकुञ्जको भएको जानकारी दिए। | उनले दिएको जानकारीका आधारमा खोज्ने क्रममा नागरिक दैनिकमा २०७७ पुस २५ गते शनिबारको अङ्कमा उपेन्द्र लामिछानेको बाइलाइनमा कसले कसको बाटो काट्यो शीर्षकमा प्रकाशित समाचारमा यो फोटो भेटियो। समाचारमा यो घटना पर्सा राष्ट्रिय निकुञ्ज क्षेत्रको अमलेखगन्ज–पथलैया सडकखण्डको भएको उल्लेख छ। |  | हेर्नुस् उक्त दिन प्रकाशित नागरिक दैनिकको इपेपरको अर्काइभ | हामीले पत्रकार उपेन्द्र लामिछानेसित यो फोटोको बारेमा थप जानकारी माग्यौँ। उनले भने, ‘यो फोटो बाँकेको होइन, पर्साको हो। इश्वी संवत् अनुसार न्यु इएर २०२१ मनाएर हामी पर्सा राष्ट्रिय निकुञ्ज क्षेत्रको अमलेखगञ्ज-पथलैया सडक खण्डमा गाडीमा जाँदै थियो। बिहानको समय थियो। ट्राफिक जाम भइरहेको थियो। के रहेछ भनेर बुझ्दा बाघलाई हानेको रहेछ। त्यसपछि गाडीबाट झरेर मोबाइल ग्यालेक्सी एस नाइन प्लसबाट त्यो फोटो खिचेको थिएँ।  फोटो खिच्ने क्रममा मलाई सुरक्षाकर्मीले बाघ मरिनसकेको भएकोले धेरै नजिक नजानू भनेका थिए।’ | नागरिक दैनिकको सहप्रकाशन रिपब्लिकाको सप्लिमेन्ट माइसिटीमा पनि यो फोटोको क्रेडिट आफ्नो नाममा दिएर प्रकाशन भएको उनले जानकारी दिए। | हामीले खोज्ने क्रममा हाल भाइरल भएको रगत छोपिएको फोटो माइरिपब्लिकामा जुलाई २९, २०२१ मा प्रकाशन भएको भेट्टायौँ। अर्काइभ लिङ्क हेर्न यहाँ क्लिक गर्नुस्। |  |  | बाघको मृत्यु भएको समाचार हामीले अरु स्रोतमा पनि भेट्टायौँ। बीबीसी नेपालीमा २०२१ जनवरी २ मा प्रकाशित समाचारमा ‘शनिवार बिहान हेटौँडा-पथलैया सडक खण्डमा एउटा झन्डै १० वर्षको पोथी बाघको कारको ठक्करबाट मृत्यु भएको पर्सा राष्ट्रिय निकुञ्जका अधिकारीले बताएका छन्’ लेखिएको छ। हेर्नुस् अर्काइभ लिङ्क। | त्यसैगरी अन्नपूर्ण पोस्टमा पनि २०७७ पुस १८ गते कारको ठक्करबाट बाघको मृत्यु शीर्षकमा समाचार प्रकाशित छ। त्यसमा लेखिएको छ-त्रिभुवन राजपथअन्तर्गत निकुञ्ज क्षेत्रमा पर्ने बाराको पथलैया-अमलेखगञ्ज सडकखण्डको आधाभार नजिकको जंगलमा कारले ठक्कर दिँदा पोथी पाटे बाघको मृत्यु भएको हो। हेटौंडाबाट सर्लाही जाँदै गरेको बा१६च ८११ नम्बरको कारको ठक्करबाट टाउकोमा गम्भीर चोट लागेको बाघको केही समयमै मृत्यु भएको थियो। हेर्नुस् अर्काइभ लिङ्क। | दावी : सडक दुर्घटनामा बाघ मारिएको फोटो बाँके राष्ट्रिय निकुञ्जको हो। | दावी गर्ने : संरक्षणविद् सोनाम ताशी लामा, नयाँ पत्रिका, गोचालीखबर। | तथ्य : भ्रामक सूचना । भाइरल भएको फोटो बाँके राष्ट्रिय निकुञ्जको नभएर पर्सा राष्ट्रिय निकुञ्ज अन्तर्गत अमलेखगन्ज-पथलैया सडक खण्डमा २०७७ पुस १८ गते भएको दुर्घटनाको हो। | "
https://nepalfactcheck.org/2022/06/ramkumari-jhakri-house-factcheck/,के हो सामाजिक सञ्जालमा भाइरल भएको मन्त्री झाँक्रीको घर भनिएको फोटोको तथ्य ? | कहाँ कसरी फैलियो? | के हो तथ्य ? | तथ्य जाँच,"अहिले सामाजिक सञ्जालमा एउटा घरको फोटो भाइरल भएको छ। बन्दै गरेको जस्तो देखिने सो बहुतल्ले घरको फोटोसहित सामाजिक सञ्जालमा दावी गरिएको छ- सो घर नेपाल कम्युनिस्ट पार्टी (एकीकृत समाजवादी)बाट मन्त्री भएकी रामकुमारी झाँक्रीको हो। एकीकृत समाजवादीले आफ्नो दलका मन्त्रीहरु परिवर्तन गर्न लागेको समाचार आइरहेको बेला यो फोटो भाइरल भएको हो। राजनीतिक लेखसमेत लेख्ने प्रगतिशील साहित्यकार खगेन्द्र संग्रौलाले समेत सो फोटोसहित मन्त्री झाँक्रीको घर लेख्दै ट्विट गरेका छन्। तर हाम्रो तथ्य जाँचमा यो दावी मिथ्या सूचना भएको देखियो। यो फोटो हामीले थुप्रै विदेशी वेबसाइटहरुमा पनि भेट्यौँ। | प्रगतिशील साहित्यकारका रुपमा चिनिने खगेन्द्र संग्रौलाले सोमबार (जुन ६, २०२२) दिउँसो ‘आम्मामामा रामकुमारी झाँक्रीकाे घर!!’ लेख्दै अर्का ट्विटर प्रयोगकर्ता बिनी चाम्सले मन्त्री झाँक्रीको दावी गर्दै राखेको फोटो ‘कोट ट्विट’ गरेका छन्। |  | संग्रौलाले ट्विट गरेको तीन घण्टामै यसलाई १७ पटक रिट्विट, १६ कोट ट्विट र ११२ लाइक्स भएको देखिन्छ। हेर्नुस् अर्काइभ | फेसबुकमा पनि थुप्रैले यो फोटोलाई मन्त्री झाँक्रीको दावी गर्दै पोस्ट गरेको देखिन्छ। | सुशील खड्का नामका प्रयोगकर्ताले सोमबार बिहान पोस्ट गरेको यो फोटो साँझसम्म ३ सयभन्दा बढीले सेयर गरिसकेका छन् |  | त्यस्तै हेमराज थापा नामका प्रयोगकर्ताले सेयर गरेको यही व्यहोरासहितको फोटोमा पनि सोमबार साँझसम्म १७३ सेयर भइसकेको छ। |  | फेसबुकमा अरु थुप्रैले पनि यो फोटो यही व्यहोरासहित सेयर गरेका छन्। | यो फोटोको विषयमा तथ्य जाँच गर्ने क्रममा हामीले यसलाई गुगलमा रिभर्स इमेज सर्च गरी हेर्‍यौँ। त्यस क्रममा यही फोटो थुप्रै विदेशी वेबसाइटहरुमा पनि प्रयोग भएको देख्यौँ। | केन्याको रस्मिया होम डिजाइन लिमिटेडको वेबसाइटमा एक्सटेरियर होम डिजाइन्स अन्तर्गत विभिन्न डिजाइनका घरहरुको फोटोमा यही घरको फोटो समेत राखिएको छ। हेर्नुस् अर्काइभ लिङ्क |  | त्यसैगरी भारतको मेकमाइहाउस डट कम वेबसाइटमा पनि तीन तल्ले घरको डिजाइन भन्दै यही घरको फोटो राखेको भेटिएको छ। हेर्नुस् अर्काइभ लिङ्क |  | त्यसैगरी उज्बेकिस्तानको ओ‌एलएक्स डट युजे नामको वेबसाइटमा पनि तास्कन्द रिजनको भन्दै यही फोटो राखेको भेटिएको छ। हेर्नुस् अर्काइभ लिङ्क |  | मोरक्कोको वेबसाइट एभिटो डट एमएमा पनि मोरक्कोको माराकेचमा रहेको अपार्टमेन्ट दावी गर्दै यही घरको फोटो राखेको भेटिएको छ। हेर्नुस् अर्काइभ लिङ्क। | इरानको वेबसाइट डिभार डट आइआरमा पनि यही फोटो प्रयोग भएको भेटियो। हेर्नुस् अर्काइभ लिङ्क। | गुगलमा खोज्दा अरु पनि थुप्रै वेबसाइटहरुमा यही फोटो प्रयोग भएको देखियो- |  | हेर्नुस् अर्काइभ लिङ्क | दावी : सामाजिक सञ्जालमा भाइरल भएको तीन तल्ले बन्दै गरेको घर मन्त्री रामकुमारी झाँक्रीको हो। | तथ्य : मिथ्या सूचना। यो घर भारतदेखि केन्या, उज्बेकिस्तान, मोरक्को, इरानबाट सञ्चालित वेबसाइटहरुमा पनि भेटियो। गुगल सर्च गर्ने क्रममा हामीले सामाजिक सञ्जालमा भाइरल भएकै हुबहु फोटो थुप्रै वेबसाइटहरुमा पनि भेट्यौँ। तसर्थ यो घर मन्त्री झाँक्रीको भनी गरिएको दावी मिथ्या भएको देखिन्छ।"
https://nepalfactcheck.org/2022/05/sunita-dongol/,के हो उपमेयर उम्मेदवार सुनीता डंगोलविरुद्ध अख्तियारमा परेको उजुरीबारे तथ्य ? | कुन मिडियामा कस्तो समाचार ? | के अख्तियारमा उजुरी परेको हो ? | सुनीता डंगोल केमा नियुक्त भएकी हुन् ? | सहायक विज्ञ हुन शैक्षिक योग्यता स्नातकोत्तर चाहिन्छ ? | तथ्य जाँच,"काठमाडौँ महानगरपालिकाका उपमेयर उम्मेदवार सुनीता डंगोलविरुद्ध अख्तियार दुरुपयोग अनुसन्धान आयोगमा उजुरी परेको समाचार मंगलबार धेरै वटा अनलाइन मिडियाहरुमा आएका छन्। समाचारमा परेको भनिएको उजुरीको फोटो पनि राखिएको छ। काठमाडौँ महानगरपालिकामा सल्लाहकार नियुक्त हुन सम्बन्धित विषयमा न्यूनतम स्नातकोत्तर पास गर्नुपर्ने र डंगोलले शैक्षिक योग्यता ढाँटी विगत ५ वर्षदेखि काठमाडौँ महानगरपालिकाको शहरी विकास परियोजनाको सल्लाहकारमा नियुक्ति लिएको र उनको मासिक तलब ८० हजार भएको दावी त्यसमा गरिएको छ। हाम्रो तथ्य जाँचमा यी दावी गलत देखिएको छ। | देशसञ्चार : काठमाडाैँ महानगरकाे उपमेयरकी उम्मेदवार सुनिता डंगोलविरुद्ध अख्तियारमा उजुरी | नेपालखबर : काठमाडौं महानगर उपप्रमुख उम्मेदवार सुनिता डंगोलविरुद्ध अख्तियारमा उजुरी | मकालुखबर : सुनिता डंगोलविरुद्ध अख्तियारमा उजुरी | खबरहब : सुनिता डंगोलविरुद्ध अख्तियारमा उजुरी | न्युज२४ : काठमाडौं महानगरकी उम्मेदवार सुनिता डंगोलविरुद्ध अख्तियारमा उजुरी | नेपालभ्युज : सुनिता डंगोलविरुद्ध अख्तियारमा उजुरी | रिपोर्टर्स नेपाल : सुनिता डंगोलविरुद्ध शैक्षिक प्रमाणपत्र ढाँटेर काठमाडौं महानगरपालिकामा नियुक्ति लिएको भन्दै अख्तियारमा उजूरी | अनलाइन मिडियाहरुका समाचारमा उजुरीको एउटा पत्रको फोटो पनि हालिएको छ। जुन यस्तो छ- |  |  | आएका समाचार र उजुरीमा मुख्य विषय यस्तो छ- | माथिका कुनै पनि समाचारमा अख्तियारमा उजुरी परेको हो कि होइन भनी पुष्टि गरिएको छैन। हामीले यो विषयमा अख्तियारका प्रवक्ता श्यामप्रसाद भण्डारीलाई सोध्दा उनले मंगलबार दिउँसो सवा २ बजेसम्म)सुनीता डंगोलविरुद्ध उजुरी परेको जानकारी आफू कहाँ नआइपुगेको बताए। | तर यसो भन्दैमा उजुरी नै नपरेको भनी अर्थ्याउन भने नमिल्ने उनको स्पष्टोक्ति थियो। प्रवक्ता भण्डारीका अनुसार आयोगले सामाजिक सञ्जाल, इमेल, टेलिफोनबाट समेत गरी ११ स्थानबाट उजुरी बुझ्ने गर्छ। उजुरीहरु अख्तियार प्रमुख कहाँ पुग्ने र त्यहाँबाट तोक लगाइसकेपछि स्टियरिङ कमिटीमा आएपछि बल्ल जानकारी पाइने उनले जानकारी दिए। भोलिसम्ममा उजुरी परेको हो कि हैन भन्ने जानकारी पाइने उनले बताए। प्रवक्ताबाटै यस्तो भनाई आएपछि उजुरी परेको हो कि होइन भन्ने विषयमा हामीले पुष्टि गर्न सकेनौँ। यद्यपि केही समाचारमा उजुरी दर्ता नम्बर सी-०३२५३१, ०७९-०१-१६, १५२६२३८५ लेखिएको छ। | प्रवक्ता भण्डारीका अनुसार अख्तियारको गेटमा आएर उजुरी दिँदा यस्तो दर्ता नम्बर दिने गरिन्छ। तर तोक लगाइसकेपछि मात्र त्यो प्रक्रियामा आउँछ। | उकेरा अनलाइनकी पत्रकार प्रजु पन्तले काठमाडौँ महानगरपालिकामा सूचनाको हक प्रयोग गरी उनको नियुक्ति बारे आधिकारिक जानकारी लिएकी थिइन्। महानगरपालिकाले दिएको आधिकारिक तथा प्रमाणित जानकारी अनुसार उनलाई सहायक विज्ञको रुपमा २०७६ असार ३१ गते शिक्षा, स्वास्थ्य, सामाजिक, वातावरण तथा विपद् व्यवस्थापन विषयगत क्षेत्र दिई नियुक्त गरिएको थियो। उनले २०७७ फागुन १ गतेदेखि त्यो पद छाडेकी थिइन्। |  | उजुरी र समाचारहरुमा मासिक रु ८० हजार तलब लिएको उल्लेख छ। महानगरपालिकाले उपलब्ध गराएको आधिकारिक तथा प्रमाणित जानकारी अनुसार उनलाई अधिकृत स्तर छैठौँ तह सरहको मासिक पारिश्रमिक तथा परिवहन सुविधा दिइएको थियो। त्यस अनुसार उनले ३७ हजार ९ सय ९० रुपैयाँ मासिक पारिश्रमिक र ११ हजार रुपैयाँ परिवहन सुविधा लिएको देखिन्छ। दुवै जोड्दा ४८ हजार ९९० हुन आउँछ। |  | सहायक विज्ञमा नियुक्ति पाउनका लागि शैक्षिक योग्यता कति हुनुपर्ने हो त ? हामीले उनलाई नियुक्त गरिएको ऐन केलायौँ। | स्थानीय सरकार सञ्चालन ऐन, २०७४ को दफा १०२ बमोजिम काठमाडौँ महानगरपालिकाको नगरसभाले काठमाडौँ महानगरपालिका सहरी योजना आयोग (गठन तथा सञ्चालन कार्यविधि) ऐन, २०७५ जारी गरेको थियो। यो ऐनको परिच्छेद ५ को दफा १६ मा सहायक विज्ञसम्बन्धी व्यवस्था छ। |  |  |  | दफा १६ को उपदफा २ मा सहायक विज्ञको न्यूनतम शैक्षिक योग्यता, अनुभव र मासिक पारिश्रमिक अनुसूची-२ मा तोकिए बमोजिम हुने भनिएको छ। | अनुसूची-२ को व्यवस्था यस्तो छ- |  | सहायक विज्ञमा ऐनले स्नातक तह र स्नातकोत्तर तह दुवै योग्यतालाई स्वीकार गरेको देखिन्छ। शैक्षिक योग्यता अनुसार तलबमान भने फरक हुने देखिन्छ। स्नातकोत्तर भएमा अधिकृत स्तरको आठौँ तहको न्यूनतम तलबमान बराबर मासिक पारिश्रमिक हुन्छ। स्नातक तहमा २ वर्षको अनुभव भएकोलाई अधिकृत स्तर छैटौँ तहको न्यूनतम तलबमान बराबर र ५ वर्ष अनुभव भएकोलाई अधिकृत स्तर सातौँ तहको न्यूनतम तलबमान बराबरको मासिक पारिश्रमिक तोकिएको छ। | यहाँ क्लिक गरी हेर्न सक्नुहुन्छ ऐन | सुनीता डंगोललाई अधिकृत स्तर छैटौँ तहको न्यूनतम तलबमान बराबर पारिश्रमिक दिएको देखिएकोले उनको न्यूनतम शैक्षिक योग्यता स्नातकोत्तर हुनुपर्ने भनी उजुरीमा गरिएको जिकिर सही देखिन्न। यो पदका लागि स्नातक पनि उपयुक्त हुने देखिन्छ। तर त्यसका लागि २ वर्ष अनुभव हुनुपर्ने व्यवस्था भने ऐनले गरेको छ। | दावी : काठमाडौँ महानगरपालिकाका उपमेयर उम्मेदवार सुनीता डंगोललाई काठमाडौँ महानगरपालिकामा सल्लाहकार नियुक्त गरिएको थियो। यसका लागि सम्बन्धित विषयमा न्यूनतम स्नातकोत्तर पास गर्नुपर्छ। उनको मासिक पारिश्रमिक ८० हजार थियो। विगत ५ वर्षदेखि उनी यो पदमा थिइन्। | तथ्य : भ्रामक सूचना। डंगोललाई काठमाडौँ महानगरपालिकाको सहरी योजना आयोगमा सहायक विज्ञका रुपमा नियुक्त गरिएको थियो। काठमाडौँ महानगरपालिका सहरी योजना आयोग (गठन तथा सञ्चालन कार्यविधि) ऐन, २०७५ अनुसार स्नातक तह पास गरी दुई वर्षको अनुभव भएकोले पनि यो पदमा नियुक्ति पाउन सक्छन्। उनको मासिक पारिश्रमिक ३७ हजार ९ सय ९० रुपैयाँ र ११ हजार रुपैयाँ परिवहन सुविधा गरी ४८ हजार ९९० भएको महानगरपालिकाले उपलब्ध गराएको आधिकारिक, प्रमाणित कागजातबाट देखिन्छ। ५ वर्षदेखि उनी यो पदमा रहेको दावी पनि गलत देखिएको छ। उनलाई २०७६ असार ३१ गते नियुक्त गरिएको र २०७७ फागुन १ गते छाडेको कागजातमा देखिएको छ।"
https://nepalfactcheck.org/2022/05/ktm-municipality-setopati-news/,काठमाडौँ महानगरपालिकामा उपमेयरका उम्मेदवारहरुबारे सेतोपाटीको विवरण गलत | के छ समाचारमा ? | के हो तथ्य ? | तथ्य जाँच,"अनलाइन न्युजपोर्टल सेतोपाटीले ‘यी हुन् काठमाडौं महानगरको मेयरका ५५ र उपमेयरमा ३७ उम्मेदवार’ शीर्षकमा वैशाख २१ गते समाचार प्रकाशन गरेको छ। समाचारमा उम्मेदवारहरुको नाम र पार्टीगत विवरण अथवा स्वतन्त्र हुन् समेत खुलाइएको छ। | तर हाम्रो तथ्य जाँचमा सेतोपाटीको विवरण गलत देखिएको छ। निर्वाचन आयोगले दिएको आधिकारिक विवरण अनुसार काठमाडौँ महानगरपालिकामा उपमेयरमा ३० जना मात्रै उम्मेदवार छन्। | सेतोपाटीले ‘यी हुन् काठमाडौं महानगरको मेयरका ५५ र उपमेयरमा ३७ उम्मेदवार’ शीर्षकको समाचारमा लेखेको छ- निर्वाचन आयोगका अनुसार काठमाडौं महानगरपालिकामा प्रमुख पदमा ५५ जनाको उम्मेदवारी परेको छ। यस्तै उपप्रमुखमा ३७ जनाले दाबी गरेका छन्। जसमध्ये ३५ जनाले स्वतन्त्रबाट मेयरमा उम्मेदवारी दिएका छन् भने २० जना स्वतन्त्र उम्मेदवारले दाबी गरेका छन्। | समाचारमा मेयर (प्रमुख) र उपमेयर (उपप्रमुख) का उम्मेदवारहरु र उनीहरुको पार्टीगत विवरण वा स्वतन्त्र हैसियतका हुन् समेत यसरी खुलाइएको छ। समाचारमा उपप्रमुखको नाम र दलगत विवरण यसरी खुलाइएको छ- |  |  |  | हेर्नुस् सेतोपाटीको समाचारको अर्काइभ लिङ्क | समाचारको शीर्षक र सूचीमा काठमाडौँ महानगरपालिकाका उपमेयरका ३७ जना उम्मेदवार भनिएको छ। तर उक्त सूचीमा नेपाल कम्युनिस्ट पार्टी (एमाले) बाटै दुई उम्मेदवारको नाम राखिएको छ- शान्ता थापा र सुनीता डंगोल। त्यसैगरी नेपाल कम्युनिस्ट पार्टी (एकीकृत समाजवादी) बाट सरस्वती नेपाल र रामेश्वर श्रेष्ठ दुई जनाको नाम राखिएको छ। राष्ट्रिय प्रजातन्त्र पार्टीबाट समेत सरिता बजगाइँ चापागाइँ र बिनिता मगैया दुई जनाको नाम काठमाडौँका उपमेयरको उम्मेदवारको सूचीमा राखिएको छ। | निर्वाचन आयोगले २०७९ वैशाख २० गते ६ बजेसम्म प्रणालीमा प्रविष्ट भएको विवरण आफ्नो वेबसाइटमा राखेको छ। यहाँ क्लिक गरी हेर्न सक्नुहुन्छ | त्यसमा भएको विवरण अनुसार काठमाडौँ महानगरपालिकामा उपमेयरका उम्मेदवार निम्न हुन्- | सेतोपाटीको समाचारमा काठमाडौँ महानगरपालिकाका उपमेयरका उम्मेदवार भएको भनी उल्लेख गरिएकी एमालेकी शान्ता थापा,  एकीकृत समाजवादीकी सरस्वती नेपाल, राष्ट्रिय प्रजातन्त्र पार्टीकी सरिता बजगाइँ चापागाइँसमेत सात जना वास्तवमा काठमाडौँ जिल्लाको कागेश्वरी मनोहरा नगरपालिकाका उपप्रमुख उम्मेदवार भएको निर्वाचन आयोगले सार्वजनिक गरेको विवरणमा देखिन्छ। |  | निर्वाचन आयोगले सार्वजनिक गरेको विवरणमा कागेश्वरी मनोहरा नगरपालिकाका उपप्रमुखहरुको सूची | दावी : सेतोपाटीमा प्रकाशित समाचार र उम्मेदवारहरुको सूची अनुसार काठमाडौँ महानगरपालिकामा उपमेयरका ३७ जना उम्मेदवार छन्। | तथ्य : मिथ्या सूचना । निर्वाचन आयोगले सार्वजनिक गरेको विवरण अनुसार काठमाडौँ महानगरपालिकाका उपमेयरमा ३० जना उम्मेदवार छन्। सेतोपाटीको सूचीमा रहेका सात जना उम्मेदवारको नाम कागेश्वरी मनोहरा नगरपालिकाको उपमेयर उम्मेदवारमा भेटियो। तसर्थ सेतोपाटीको समाचार शीर्षक र विवरण मिथ्या छ। | "
https://nepalfactcheck.org/2022/05/naya-patrika-voting/,‘नयाँ पत्रिका’मा प्रकाशित मतपत्र बदर हुने अवस्थाबारे चित्र गलत | के छ समाचारमा ? | के हो तथ्य ? | अहिलेको निर्वाचनमा कुन-कुन अवस्थामा मत बदर हुन्छ ? | तथ्य जाँच,"नयाँ पत्रिका राष्ट्रिय दैनिकको २०७९ वैशाख २५ गतेको अङ्कको प्रमुख समाचारमा ‘पाँच लाखभन्दा बढी मत बदर हुने अनुमान’ शीर्षकमा मुख्य समाचार छापिएको छ। समाचारसँगै मतपत्र बदर हुने ६ कारण शीर्षकमा चित्रसहित अवस्था व्याख्या गरिएको छ। तर हाम्रो तथ्य जाँचमा सो चित्र निर्वाचन आयोगले २०७४ सालको प्रतिनिधि सभा तथा प्रदेश सभा सदस्य निर्वाचन अन्तर्गत समानुपातिक प्रणालीका लागि तयार पारेको प्रचार सामग्री भएकोले २०७९ को स्थानीय तह निर्वाचनको सन्दर्भमा यसको प्रयोग गलत हुने देखिएको छ। |  | मुख्य समाचार (हेर्नुस् अर्काइभ लिङ्क) को यस्ता छन् मत बदर हुने ६ कारण शीर्षकमा मत बदर हुने विभिन्न अवस्था बारे चित्र सहित बुझाइएको छ। चित्र र त्यसको व्याख्या यस्तो छ- |  | तर नयाँ पत्रिकाले उपयोग गरेको यो चित्र निर्वाचन आयोगले स्थानीय तह निर्वाचन २०७९ का लागि तयार पारेको सामग्री भने होइन। | तथ्य जाँचका क्रममा हामीले यो चित्रको आधारमा खोज्दै जाने क्रममा निर्वाचन आयोग नेपाल नामको फेसबुक पेजमा डिसेम्बर १, २०१७ मा अपलोड गरिएको यो सामग्रीमा पुग्यौँ। हेर्नुस् लिङ्क | यसमा प्रयोग भएको चित्र र नयाँ पत्रिकाले आज अपलोड गरेको चित्र हुबहु छ। |  | तर यो स्थानीय निर्वाचनका लागि नभएर प्रतिनिधि सभा तथा प्रदेश सभा निर्वाचन २०७४ का लागि तयार पारिएको प्रचार सामग्री थियो। त्यतिबेला रातो मतपत्र समानुपातिक निर्वाचन प्रणालीका लागि बनाइएको थियो। एउटै कागजमा भए पनि माथिल्लोलाई मतपत्र १ भनिएको थियो, जसमा प्रतिनिधि सभाका लागि कुनै दललाई समानुपातिक प्रणालीतर्फको मत दिन पाइन्थ्यो भने मुनिलाई मतपत्र २ भनिएको थियो जसमा प्रदेश सभाका लागि मत दिन पाइन्थ्यो। | यसलाई निर्वाचन आयोगको यो प्रचार सामग्रीले पनि स्पष्ट पार्छ- |  | समानुपातिकतर्फको रातो मतपत्रमा मतपत्र १ र मतपत्र २ मा एउटा मात्र छाप लगाउनु पर्थ्यो। एक भन्दा बढी छाप लगाएमा त्यस्तो मत बदर हुन्थ्यो। आयोगले त्यतिबेला तयार पारेको सामग्री- | हेर्नुस् त्यतिबेलाको समानुपातिकतर्फको प्रदेश ३ को मतपत्रको नमूना। | अहिलेको स्थानीय तहको निर्वाचनको मतपत्र भने फरक हुन्छ। अहिलेको मतपत्रमा एउटै कागजमा ६ वटा मतपत्र राखिएको छ। | त्यसमध्ये पहिलोले नगरपालिका/गाउँपालिका प्रमुख/अध्यक्ष | दोस्रोले नगरपालिका/गाउँपालिका उपप्रमुख/उपाध्यक्ष | तेस्रोले वडाध्यक्ष | चौथोले महिला वडा सदस्य | पाँचौँले दलित महिला वडा सदस्य | छैटौँले खुलातर्फ दुई वडा सदस्यलाई मतदान गर्न सकिने निर्वाचन आयोगको यो प्रचार सामग्रीमा स्पष्ट पारिएको छ- |  | भिडियो हेर्न क्लिक गर्नुस् | यस्तो छ अहिलेको वास्तविक मतपत्रको नमूना। निर्वाचन आयोगका अनुसार हरेक लहरको एउटा कोठामा गरी पाँच वटा छाप लगाउनु पर्छ। छैटौँ र सातौँ लहरमा भने एकै लहरमा भएका वा छुट्टाछुट्टै लहरमा भएका आफूलाई मन लागेका कुनै दुई चिह्नमा छाप लगाउनु पर्छ। |  | मनाङ जिल्लाको मतपत्रको नमूना। अरु जिल्लाको हेर्न यहाँ क्लिक गर्नुस्। | निर्वाचन आयोगले स्थानीय तह निर्वाचन (मतगणना) निर्देशिका, २०७८  को दफा २६ र २७ मा मत बदर हुने विभिन्न अवस्था बारे यसरी व्याख्या गरेको छ- | दावी : नयाँ पत्रिकाको मुख्य समाचारको ‘यस्ता छन् मत बदर हुने ६ कारण’ शीर्षकमा मत बदर हुने विभिन्न अवस्था बारे चित्रको अन्तिम चित्रमा दुई लहरमा एक एक छाप लगाए पनि बदर हुने अवस्था देखाइएको। |  | तथ्य : भ्रामक सूचना। चित्र मुनि लेखिएको ‘मतपत्र १ र मतपत्र २ मा एकभन्दा बढी छाप लगाएमा’ बदर हुने वाक्यांश सही हो। तर यस पटकको स्थानीय तह निर्वाचनको मतपत्र चित्रमा देखाए जस्तो छैन। उपयोग गरिएको चित्र २०७४ सालको प्रतिनिधि सभा र प्रदेश सभा निर्वाचनको समानुपातिकतर्फको मतपत्रको हो। हालको स्थानीय तहको निर्वाचनमा समाचारमा प्रयोग गरिएको चित्रमा देखाइए जस्तो दुई वटा लहरमा एक एक छाप लगाउँदा बदर हुने अवस्था रहँदैन। तसर्थ नयाँ पत्रिकाको सम्बन्धित वाक्यांश सही भए पनि चित्र गलत छ। त्यसैले हामीले यसलाई भ्रामक सूचनाका रुपमा वर्गीकरण गरेका छौँ। हेर्नुस् हाम्रो वर्गीकरणको अर्थ | "
https://nepalfactcheck.org/2022/05/localelection2079/,"नझुक्किनुस्, मतदाता नामावलीमा नाम नहुनेले नागरिकता हुँदैमा मत दिन पाउँदैनन् | के हो तथ्य ? | तथ्य जाँच","वैशाख ३० गते हुन लागेको स्थानीय तह निर्वाचनमा नागरिकता हुने सबैले मतदान गर्न पाउने आशयमा सामाजिक सञ्जाल र केही अनलाइनहरुमा समाचार  आएका छन्। तर हाम्रो तथ्य जाँचले मतदाता नामावलीमा नाम नहुनेले नागरिकता हुँदैमा मत दिन पाउने नभएर मतदाता नामावलीमा नाम भएका तर मतदाता परिचय पत्र नभएकाले नागरिकता देखाएर पनि मतदान गर्न पाउने व्यवस्था यसअघि गरिएको देखिएको छ। ‘नागरिकता भएका सबैले भोट हाल्न पाउने’ शीर्षकका समाचारहरु भ्रामक छन्। | कहाँ कस्तो समाचार ?

नेपालखबर नाम राखिएको फेसबुक पेजले सेयर गरेको नेपालीसूर्य डट कमको समाचारको शीर्षक नागरिकता भएका सबैले भोट हाल्न पाउने राखिएको छ। बुधबार दिउँसोसम्म यो पोस्ट २४६ पटक सेयर भएको छ भने ६७ कमेन्ट छन् र २१ सयभन्दा बढी रियाक्सन छन्। | समाचारमा निर्वाचन आयोगका प्रमुख निर्वाचन आयुक्त दिनेशकुमार थपलियालाई उद्‍धृत गर्दै ‘नागरिकता भएका सबैले मतदान गर्न पाउने व्यवस्था गरिएको’ उल्लेख गरिएको छ। |  | त्यसैगरी दैनिकअनलाइन डट कमको ‘मतदाता परिचयपत्र नभएकाले पनि भोट हाल्न पाउने’ शीर्षकको समाचार बुधबार दिउँसोसम्म ९९४ पटक सेयर भएको छ भने त्यसमा १२९ कमेन्ट र २५ सयभन्दा बढी रियाक्सन छन्। | समाचारमा लेखिएको छ,  ‘निर्वाचन आयोगका प्रमुख निर्वाचन आयुक्त दिनेशकुमार थपलियाले नागरिकता भएका सबैले मतदान गर्न पाउने व्यवस्था गरिएको बताए।… मतदानका लागि परिचयपत्र अनिवार्य हो कि नागरिकताले पनि पाउने भन्ने प्रश्नमा उनले नागरिकता प्राप्त गरेका सवै नागरिकले मतदान गर्ने पाउने गरी व्यवस्था गरिएको बताए।’ | यही शीर्षकमा यही व्यहोराको समाचार अरु थुप्रै अनलाइन मिडिया आएका र सामाजिक सञ्जालमा सेयर भएको देखिन्छ। | समाचारले नागरिकता भएका सबैले मतदान गर्न पाउने व्यवस्था गरिएको भान हुन्छ। | भाइरल भएका सबै समाचारहरुले मंगलबार निर्वाचन आयोगले आयोजना गरेको पत्रकार सम्मेलनलाई आधार बनाएका छन्। तर सम्मेलनमा प्रमुख निर्वाचन आयुक्त थपलियाले भनेको सबै र पूर्ण भनाई उद्‍धृत गरिएको छैन। | हामीले निर्वाचन आयोगको आधिकारिक वेबसाइटमा राखिएको पत्रकार सम्मेलनको भिडियो हेर्‍यौँ। |  | भिडियोको १४ मिनेट १० सेकेन्डपछि प्रमुख आयुक्त थपलियाले भनेका छन्- | “स्थानीय तह मात्र होइन सबै तहको निर्वाचनको निम्ति पहिलो शर्त भनेको मतदाता नामावली हो। मतदाता नामावलीको पूर्वशर्त भनेको नागरिकताको प्राप्ति हो। त्यसकारण नागरिकता प्राप्त गरेर वडा विभाजनभित्र परेका ६ हजार ७ सय ४३ वडाभित्रका सबै नागरिकले, जो मतदाता छन्, मतदान गर्न पाउने गरी निर्वाचनको व्यवस्था गरिएको छ।” | भिडियोमा उनले कतै पनि मतदाता नामावलीमा नाम नभए पनि नागरिकता भएका सबैले भोट हाल्न पाउने भनेका छैनन्। बरु उनले पहिलो शर्त मतदाता नामावली (मा नाम हुनु) बताएका छन्। | निर्वाचन आयोगले जारी गरेको स्थानीय तह निर्वाचन (मतदान) निर्देशिका २०७८ मा पनि मतदाताको परिभाषा मतदाता नामावलीमा नाम भएको व्यक्ति भनेर गरिएको छ- |  | सो निर्देशिकामा मतदाता परिचयपत्र हेरी मतदाता नामावलीमा समावेश भएको छ छैन र मतदाता नामावलीमा भएको व्यहोरासँग भिड्छ भिड्दैन जाँच्नु पर्ने उल्लेख छ। |  | यद्यपि अघिल्ला निर्वाचनहरुमा मतदाता नामावलीमा नाम भए पनि मतदाता परिचय पत्र नपाएका वा हराएका वा नष्ट भएकाहरुले सरकारी निकायबाट फोटोसहित जारी भएका अन्य परिचय पत्रहरु जस्तै नागरिकता, पासपोर्ट, लाइसेन्स आदिका आधारमा मतदान गर्न पाउने निर्णय गरेको देखिन्छ। | हेर्नुस्, २०७४ मंसिरको चुनावमा गरिएको निर्णयको अंश |  | पढ्नुस् पूरा विवरण | यो वर्ष भने आयोगले मतदाता नामावलीमा नाम भएका तर परिचयपत्र नभएका मतदाताहरुलाई के आधारमा मतदान गर्न दिने विषयमा निर्णय गर्न बाँकी नै रहेको आयोगका सहप्रवक्ता सूर्यप्रसाद अर्यालले बीबीसी नेपालीलाई बताएका छन्। यसअघिको निर्वाचनहरू जस्तै सरकारी निकायबाट जारी भएका फोटो सहितका परिचयपत्रलाई मान्यता दिने अभ्यासलाई निरन्तरता दिने सम्भावना रहेको उनले त्यसमा बताएका छन्। | अपडेट : निर्वाचन आयोगले वैशाख २८ गते साँझ प्रेस विज्ञप्ति जारी गर्दै मतदाता नामावलीमा समावेश भएका मतदाताले नागरिकताको प्रमाणपत्र वा राष्ट्रिय परिचय पत्र वा राहदानी वा जग्गाधनी प्रमाणपूर्जाको सक्कल प्रमाणका आधारमा मतदाता नमावली विवरणसँग भिडाई यकिन गरी मतदान गर्न पाउने व्यवस्था गरिएको जानकारी दिएको छ। | दावी : नागरिकता भएका सबैले भोट हाल्न पाउँछन्। मतदाता परिचय पत्र नभएकाले पनि भोट हाल्न पाउँछन। | तथ्य : भ्रामक सूचना। प्रमुख निर्वाचन आयुक्त दिनेशकुमार थपलियाका अनुसार निर्वाचनका लागि पहिलो शर्त मतदाता नामावलीमा नाम रहनु हो। मतदाता नामावलीमा नाम भए मतदाता परिचय पत्र नभए पनि नागरिकता र सरकारी निकायले जारी गर्ने अन्य फोटोसहितको प्रमाणपत्रका आधारमा मतदान गर्न पाउने व्यवस्थाको अभ्यास यसअघिका निर्वाचनहरुमा हुँदै आएको हो। तर त्यसका लागि मतदाता नामावलीमा नाम हुनु अनिवार्य छ। | "
https://nepalfactcheck.org/2022/05/bbc-nepali-service/,बीबीसी नेपाली सेवाको नाममा भाइरल भएको सर्वेक्षण मिथ्या सूचना | कसरी फैलियो ? | के हो तथ्य ? | तथ्य जाँच,"सामाजिक सञ्जालमा बीबीसी नेपाली सेवाको आन्तरिक मत सर्वेक्षण दावी गर्दै बुधबारदेखि पोस्टहरु भाइरल भएका छन्। ती पोस्टहरुमा एमालेको सबैभन्दा बढी प्रतिशत र कांग्रेस दोस्रो तथा माओवादी तेस्रो स्थानमा रहने दावी गरिएको छ। तर हाम्रो तथ्य जाँचमा यो गलत देखिएको छ। बीबीसी नेपाली सेवाले यसलाई मिथ्या सूचना भएको पुष्टि गरेको छ। |  | रमेश लामा नामको फेसबुक पेजले बुधबार (११ मे, २०२२) राति साढे आठ बजे पोस्ट गरेको स्टायटसमा बिहीबार मध्याह्नसम्म  ७९० रियाक्सन भइसकेको छ भने १५१ कमेन्ट र ७७ सेयर छन्। उक्त फेसबुक पेजमा एमालेसँग सम्बन्धित सामग्रीहरु पोस्ट भइरहेको देखिन्छ। |  | त्यसैगरी एमालेको चुनाव चिह्न प्रोफाइल पिक्चरमा राखिएको ३६ हजारभन्दा बढी फलोअर भएको सरु खनाल नामको फेसबुक प्रोफाइलले पनि लगभग उही समयमा बीबीसी नेपाली सेवाको आन्तरिक सर्वेक्षणलाई नै उद्‍धृत गर्दै पोस्ट गरिएको छ।  दुई वटा पोस्टमै एमालेलाई अगाडि राखिएको भए पनि आँकडामा थोरै तलमाथि छन्। | फेसबुकमा अरु पनि थुप्रैले यसलाई पोस्ट गरेको देख्न सकिन्छ। त्यसैगरी ट्विटरमा पनि यस्तै पोस्ट भएको हामीले भेट्यौँ। | बीबीसी नेपाली सेवाले आफ्नो फेसबुक र ट्विटरमा यसको खण्डन गरेको छ। सामाजिक सञ्जालमा राखिएको प्रतिक्रियामा बीबीसी नेपाली सेवाले त्यसलाई मिथ्या सूचना भनेको छ। | बीबीसी वा बीबीसी नेपाली सेवाले त्यस्तो कुनै पनि मत सर्वेक्षण नगरेको भन्दै त्यस्तो मिथ्या सूचनाबाट भ्रममा नपर्न पनि त्यसमा अनुरोध गरिएको छ। | ट्विटरमा बीबीसी नेपालीको प्रतिक्रिया | फेसबुकमा बीबीसी नेपालीको प्रतिक्रिया | दावी : वैशाख ३० गते हुने स्थानीय निर्वाचनमा बीबीसी नेपाली सेवाको आन्तरिक सर्वेक्षणमा एमाले सबैभन्दा अगाडि, कांग्रेस दोस्रो र माओवादी तेस्रो हुने देखिएको छ। | तथ्य : मिथ्या सूचना । बीबीसी नेपाली सेवाले यस्तो कुनै पनि मत सर्वेक्षण नगरेको बताएको छ। | "
https://nepalfactcheck.org/2022/05/balen-daughter/,"नझुक्किनुस्, बालेनकी छोरी जन्मिएको खबर साँचो होइन | कसरी फैलियो खबर ? | के हो तथ्य ? | तथ्य जाँच","बिहीबार केही अनलाइन मिडियामा र सोसल मिडियामा काठमाडौँ महानगरपालिकाका मेयर उम्मेदवार बालेन साहकी छोरी जन्मिएको खबर फैलियो। ती खबरमा ‘मतगणना चल्दै गर्दा आज छोरी जन्मिएको’ भन्दै बालेनलाई उद्ध‌त गर्दै ‘आफूलाई पुत्रीलाभ भएकोमा खुशी व्यक्त गरेको ‘समेत दावी गरिएको छ। | तर हाम्रो तथ्य जाँचमा यो खबर सही नभएको भेटिएको छ। |  | जेठ ५ गते अनलाइन मिडिया लोकान्तरले मतगणना चल्दै गर्दा जन्मिइन् बालेनकी छोरी शीर्षकमा समाचार राखेको थियो। यहाँ क्लिक गरी हेर्नुस् अर्काइभ। | समाचारमा दावी गरिएको छ- बालेनकी पत्नी सबिना काफ्लेले आज छोरीलाई जन्म दिएकी हुन् । मेयर उम्मेदवार बालेनले मतगणनामा अग्रता लिइरहेका बेला पुत्रीलाभ भएकोमा खुशी व्यक्त गरेका छन् ।उनका समर्थक एवं शुभचिन्तकहरुले मतगणनाकै क्रममा अग्रता लिइरहेको बखत उनको घरमा छोरी जन्मिनुलाई शुभ संकेत भन्दै बधाई दिइरहेका हुन् । | बालेनको छोरी जन्मिएको समाचार इमेज च्यानलको अनलाइन इमेजखबर, द नेपाल टप, दैनिक अनलाइन, नेपाल घटना, मेरो लाइफ स्टाइल लगायतका अनलाइनहरुले पनि लेखे। | त्यसैगरी फेसबुकमा दुई लाखभन्दा बढी फलोअर रहेकी इशा गुरुङले पनि ‘बालेनकी पत्नी सबिना काफ्लेले आज छोरीलाई जन्म दिएकी’ भन्दै आफ्नो फेसबुकमा बिहीबार एक बजेर ४८ मिनेटमा स्टायटस लेखेर बधाई दिएकी थिइन्। |  | बेवारिसे लाश व्यवस्थापन तथा बेसहाराको लागि पुनर्जीवन केन्द्रमार्फत् सामाजिक सेवा गरिरहेका विनयजंग बस्नेतले पनि बिहीबार फेसबुकमा स्टायटस लेख्दै भर्खर जन्मिएकी आफ्नी छोरीको नाम “स्वतन्त्रता” राख्न बालेनलाई अनुरोध गरेका छन्। | फेसबुकका थुप्रै पेज र ग्रुपहरुमा पनि यो खबर फैलिएको देख्न सकिन्छ। | हामीले यो विषयमा बुझ्नका लागि बालेन साहकी पत्नी सविना काफ्लेसित सम्पर्क गर्‍यौँ। उनले यी समाचार गलत रहेको पुष्टि गरिन्। | सविनाका अनुसार बुधबार बालेनका दाजुभाउजुलाई पुत्री लाभ भएको हो। आफू गर्भवतीसमेत नरहेको र आएका समाचारले आफूलाई अचम्म लागेको पनि उनले बताइन्। | दावी : काठमाडौँ महानगरपालिकाको स्थानीय तहको निर्वाचनको मतगणना चल्दै गर्दा मेयर उम्मेदवार बालेन साहकी छोरी जन्मिइन्। | तथ्य : मिथ्या सूचना । बालेनकी श्रीमतीले यी समाचार गलत रहेको र आफू गर्भवतीसमेत नरहेको पुष्टि गरिन्। केही अनलाइनहरुले सुरुमा राखेको समाचार सच्याएका पनि छन्। तसर्थ यो सूचना मिथ्या रहेको पुष्टि हुन्छ। | "
https://nepalfactcheck.org/2022/05/avenues-tv/,तारा एयरको जहाज दुर्घटनाको भन्दै एभिन्युज टिभीमा देखाइएको दृश्य गलत | के थियो एभिन्युजको समाचारमा? | के हो तथ्य ? | तथ्य जाँच,"पोखराबाट जोमसोमका लागि २०२२ मे २९ आइतबार बिहान उडेको तारा एयरको एउटा जहाज सम्पर्कविहीन भयो। यस सम्बन्धी समाचार दिने क्रममा एभिन्युज खबर टेलिभिजनले आइतबार दिउँसो ‘दुर्घटना भएको स्थलको ताजा दृश्य प्राप्त भएको’ दावी गर्दै फोटो प्रसारण गरेको थियो। तर हाम्रो तथ्य जाँचमा उक्त दृश्य नेपालको नभई भारतमा भएको हेलिकप्टर दुर्घटनाको दृश्य भएको खुलेको छ। | एभिन्युज टेलिभिजनमा ब्रेकिङ न्युज भन्दै समाचारवाचकले भन्दै गरेको देखिएको छ- “पोखराबाट मुस्ताङको जोमसोमतर्फ उडेको तारा एयरको विमान सम्पर्कविहीन भएको छ र यतिखेर पछिल्लो जानकारी अनुसार विमानको दुर्घटना भएको स्थलको हामीसँग ताजा दृश्य पनि प्राप्त भएको छ। यो केही बेर अगाडि मात्रै प्राप्त भएको दृश्य हो….” |  | हामीले यसको तथ्य जाँच गर्ने क्रममा एभिन्युज टेलिभिजनले तारा एयरको दुर्घटनाको दृश्य दावी गर्दै प्रसारण गरेको दृश्यको स्क्रिनसट लिएर गुगलमा रिभर्स इमेज सर्च गर्‍यौँ। | यो क्रममा हामी इन्डिया टुडेमा प्रकाशित यो पेजमा पुग्यौँ- |  | हेर्नुस् अर्काइभ लिङ्क | एभिन्युज टेलिभिजनमा प्रसारण भएको तारा एयरको दुर्घटना स्थल भनी दावी गरिएको दृश्य र इन्डिया टुडेमा प्रकाशित प्रेस ट्रस्ट अफ इन्डिया (पीटीआई) लाई क्रेडिट दिई प्रकाशित दृश्य एउटै देखिन्छ। | इन्डिया टुडेमा जनवरी ५, २०२२ मा प्रकाशित यो समाचारमा राखिएको दृश्य तत्कालीन भारतीय सेना प्रमुख विपिन रावत चढेको हेलिकप्टर दुर्घटनाको भग्नावशेषको भएको त्यसमा खुलाइएको छ। | सोही फोटो बिजनेस टुडेमा यहाँ,  आउटलुक इन्डियामा यहाँ, द हिन्दूमा यहाँ, इन्डियाटिभीमा यहाँ, डेक्कनहेराल्डमा यहाँ पनि हेर्न सकिन्छ। | दावी : एभिन्युज टिभीले तारा एयरको जहाज दुर्घटना स्थलको ताजा दृश्य भन्दै प्रसारण गरेको दृश्य |  | तथ्य : मिथ्या सूचना । उक्त दृश्य भारतमा डिसेम्बर २०२१ मा भएको हेलिकप्टर दुर्घटनाको हो। | "
https://nepalfactcheck.org/2022/04/pakistan-supreme-court/,के पाकिस्तानको संसद् विघटन सर्वोच्च अदालतले मंगलबार नै बदर गरिसकेको हो? | कुन मिडियामा कस्तो समाचार ? | के हो तथ्य ? | तथ्य जाँच,"अपडेट : पाकिस्तानको सर्वोच्च अदालतले बिहीबार राति (अप्रिल ७) बल्ल संसद् ब्युँताउने फैसला गरेको छ। यो तथ्य जाँच यो फैसलाभन्दा दुई दिन अघि नेपाली मिडियामा आएका समाचारहरुमा आधारित छ। | *** | पाकिस्तानमा गएको आइतबार (२०२२ अप्रिल ३) मा प्रधानमन्त्री इमरान खानको सिफारिशमा राष्ट्रपतिले संसद् (नेसनल एसेम्बली)  भंग गरेका थिए। गोरखापत्र, नयाँ पत्रिका, अन्नपूर्ण पोस्ट, जनआस्था लगायत केही नेपाली अनलाइन मिडियाले मंगलबार (अप्रिल ५) मा ‘पाकिस्तानको सर्वोच्च अदालतले संसद् विघटन गर्ने निर्णय बदर गरेको’ समाचार राखेका छन्। तर हाम्रो तथ्य जाँचमा यो खबर गलत देखिएको छ। हामीले बिहीबार (अप्रिल ७) मा यो तथ्य जाँच लेख्दै गर्दासम्म पाकिस्तानको सर्वोच्च अदालतमा लगातार पाँचौँ दिन सुनुवाई जारी छ। | अन्नपूर्ण पोस्ट राष्ट्रिय दैनिकको अनलाइनमा अविश्वासको प्रस्ताव अस्वीकार गर्न मिल्दैन : पाकिस्तानी प्रधानन्यायाधीश शीर्षकमा समाचार राखिएको छ जसको सुरुको वाक्यमा लेखिएको छ- पाकिस्तानको सर्वोच्च अदालतले संसद् विघटन गर्ने निर्णय बदर गरेको छ। यसले देशमा थप राजनीतिक र संवैधानिक सङ्कट निम्त्याएको छ। | समाचारको अन्तिममा स्रोतको रुपमा ‘रासस’ लेखिएको छ। |  | त्यसैगरी नयाँ पत्रिका राष्ट्रिय दैनिकको अनलाइनमा पनि सोही शीर्षकमा सोही व्यहोराको समाचार राखिएको छ। समाचारको अन्तिममा समाचारको स्रोतका रुपमा रासस-एएनआई लेखिएको छ। हेर्नुस् अर्काइभ लिङ्क | सरकारी मिडिया गोरखापत्रको अनलाइन संस्करणमा पनि सोही शीर्षक, सोही व्यहोरा र स्रोतका रुपमा रासस-एएनआई लेखिएको समाचार प्रकाशित छ। हेर्नुस् अर्काइभ लिङ्क। | त्यसैगरी स्रोत नखुलाई वा एजेन्सीमात्र लेखेर पनि यही खबर थुप्रै नेपाली अनलाइन मिडियामा आएको छ। |  | जनआस्था साप्ताहिकको अनलाइनले त ‘पाकिस्तानमा पनि नेपालमा जस्तै अदालतले सँसद ब्युँतायो’ शीर्षकको समाचार छ। समाचारमा लेखिएको छ- पाकिस्तानको सर्वोच्च अदालतले संसद् विघटन गर्ने प्रधानमन्त्री इमरान खानको सिफारिस र राष्ट्रपतिको निर्णय बदर गरिदिएको छ । प्रधानन्यायाधीश उमर अता बन्दियालले संविधानको धारा ५ को सन्दर्भमा सभामुखले अविश्वासको प्रस्ताव अस्वीकार गर्न नसक्ने निर्णय सुनाएका छन् । ‘अविश्वासको प्रस्ताव सभामुखले खारेज गर्ने विकल्प संविधानले दिएको छैन । सभामुखले अविश्वासको प्रस्तावलाई खारेज गर्नु भनेको राजनीतिक बेइमानी हो,’ प्रधानन्यायाधीशले निर्णय सुनाउँदै भनेका छन् । समाचारमा स्रोत खुलाइएको छैन। हेर्नुस् अर्काइभ लिङ्क | त्यसैगरी उकेराले ‘पाकिस्तानको सर्वोच्च अदालतद्वारा संसद् विघटन बदर, बेइमानीपूर्वक अविश्वास प्रस्ताव खारेज गरेको आरोप’ शीर्षकमा लेखेको समाचारमा स्रोत एजेन्सी भनेर लेखे पनि कुन एजेन्सी खुलाएको छैन। हेर्नुस् अर्काइभ लिङ्क | इमेज च्यानल टेलिभिजन समूहको अनलाइन इमेजखबरमा पनि ‘संसद् विघटनको निर्णय सर्वोच्चद्वारा बदर, बल्झियो राजनीतिक संकट’ शीर्षकमा लेखेको छ- पाकिस्तानको सर्वोच्च अदालतले प्रधानमन्त्री इमरान खानले गरेको संसद् विघटनको निर्णय बदर गरेको छ । पाकिस्तानका प्रधानन्यायाधीश उमर अता बन्दियालको इजलासले संविधानको धारा ५ अनुसार सभामुखले अविश्वासको प्रस्ताव अस्वीकार गर्न नसक्ने भन्दै संसद् विघटनको निर्णय बदर गरेको हो । समाचारमा एजेन्सी लेखिए पनि कुन एजेन्सी हो खुलाइएको छैन। हेर्नुस् अर्काइभ लिङ्क |  | अरु थुप्रै अनलाइन मिडियामा पनि यो समाचार आएका छन्। केही उदाहरण-
नेपालीपत्र : इमरान खानलाई नमिठो झट्काः पाकिस्तानको सर्वोच्च अदालतद्वारा संसद् विघटन गर्ने निर्णय बदर
नेपालखोज : अदालतले पाकिस्तानमा राजनीतिक र संवैधानिक संकट निम्त्यायो, संसद् विघटन बदर
नेपालटच : पाकिस्तानमा संसद विघटन गर्ने निर्णय सर्वोच्च अदालतद्वारा बदर
हिमालयटाइम्स : पाकिस्तानमा संसद् विघटनको निर्णय सर्वोच्चद्वारा बदर, थप राजनीतिक र संवैधानिक संकट
दृष्टिन्युज : ‘अविश्वासको प्रस्ताव अस्वीकार गर्न मिल्दैन’
मकालुखबर : अविश्वासको प्रस्ताव अस्वीकार गर्न नमिल्ने पाकिस्तानी प्रधानन्यायाधीशकाे भनाइ | धेरै अनलाइनहरुले स्रोत नखुलाए पनि केहीले भने रासस अर्थात् सरकारी समाचार एजेन्सी राष्ट्रिय समाचार समितिको स्रोत खुलाएका छन्। हामीले राससमा खोजी हेर्दा चैत २२ गते मंगलबार यो समाचार सम्प्रेषण गरेको भेट्यौँ। समाचारमा ‘पाकिस्तानको सर्वोच्च अदालतले संसद् विघटन गर्ने निर्णय बदर गरेको छ’ लेखिएको छ। समाचारको स्रोतका रुपमा रासस-एएनआई लेखिएको छ। |  | राससले विदेशी समाचार एजेन्सीको समाचार अनुवाद गर्दा यसरी अन्य एजेन्सीलाई पनि क्रेडिट दिने गर्छ। | के साँच्चै एएनआईले यस्तै समाचार लेखेको हो त? हामीले एएनआईको समाचार खोज्दा यस्तो भेट्यौँ- |  | हेर्नुस् अर्काइभ लिङ्क | राससद्वारा सम्प्रेषित समाचारमा शीर्षकको अनुवाद मिले पनि बाँकी अनुवाद मिलेको छैन। अप्रिल ५ को त्यो समाचारमा The Supreme Court of Pakistan adjourned Monday without ruling on the dissolution of parliament लेखिएको छ जसको अर्थ सोमबार संसद् भङ्गबारे फैसला नगरी सुनुवाई स्थगित हुन्छ। तर राससको समाचारमा संसद विघटन गर्ने निर्णय नै बदर गरिएको लेखिएको छ। | हामीले पाकिस्तानका केही मिडियाका समाचार पनि हेर्‍यौँ। यो तथ्य जाँच गर्दाको समय (अप्रिल ७ मध्याह्न) सम्म त्यहाँको सर्वोच्च अदालतमा सुनुवाई जारी रहेको पाकिस्तानी मिडिया ‘डन’ ले लेखेको छ। |  | त्यसैगरी जिओ टिभीको अनलाइनमा पनि लगातार पाँचौँ दिन बिहीबार सर्वोच्चमा सुनुवाई जारी रहेको र आज (अप्रिल ७) मा आदेश आउन सक्ने समाचार छ। |  | दावी : केही नेपाली मिडियामा मंगलबार आएको समाचार अनुसार पाकिस्तानको संसद विघटन गर्ने निर्णय त्यहाँको सर्वोच्च अदालतले बदर गरिसकेको छ। | तथ्य : मिथ्या सूचना। सरकारी समाचार एजेन्सी राससले एएनआईको समाचारलाई उद्‍धृत गर्दै त्यस्तो समाचार लेखे पनि एएनआईमा भने सो व्यहोराको समाचार देखिँदैन। पाकिस्तानका मिडियाले पनि सुनुवाई यो तथ्य जाँच गर्दाको समय बिहीबार (अप्रिल ७ मध्याह्न) सम्म जारी रहेको समाचार लेखेका छन्। तसर्थ नेपाली मिडियामा आएका समाचार मिथ्या भएको प्रमाणित हुन्छ।"
https://nepalfactcheck.org/2022/04/rajendra-lingden-viral-pic/,के हो राप्रपा अध्यक्ष राजेन्द्र लिङ्देनको भाइरल फोटोको तथ्य? | कसरी भयो भाइरल ? | के हो तथ्य ? | तथ्य जाँच,"राष्ट्रिय प्रजातन्त्र पार्टीका अध्यक्ष राजेन्द्र लिङ्देनको भनिएको एउटा फोटो अहिले फेसबुकमा भाइरल भएको छ। फोटोमा गरिएको दावी अनुसार अध्यक्ष लिङ्देनले दुर्घटनामा परेका व्यक्तिलाई आफ्नो गाडी रोकेर उद्दार गरेका हुन्। फोटोमा मान्छे नचिनिए पनि सडकमा दुई वटा मोटरसाइकल लडेको र घाइते जस्तो देखिएका एक व्यक्तिलाई दुई जनाले उठाउँदै गरेको देखिन्छ। हाम्रो तथ्य जाँचमा यो फोटो पुरानो भएको र त्यसबारे पूरा विवरण नराखी नयाँ सन्दर्भमा भ्रामक सूचनाका रुपमा फैलाइएको देखिएको छ। | फेसबुकमा २ लाखभन्दा बढी फलोअर भएकी इशा गुरुङले शुक्रबार (८ अप्रिल, २०२२) मा ‘दुर्घटनामा परेको व्यक्तिलाई राप्रपाका केन्द्रीय अध्यक्ष राजेन्द्र लिङ्देनले गाडी रोकेर उद्दार गर्नुभएको छ’ लेख्दै यो फोटो पोस्ट गरेकी थिइन्- |  | यो पोस्टमा घटना कहाँको हो, कहिले भएको हो, केही खुलाइएको छैन। पोस्टमा लेखिएको वाक्य हेर्दा आजभोलि नै कुनै ठाउँमा घटना भएको जस्तो बुझिन्छ। | यो पोस्टमा मंगलबार दिउँसोसम्म ३ हजार ९ सय रियाक्सन, ३७० कमेन्ट र ९६ पटक सेयर भएको देखिएको छ। | त्यसैगरी रवि लामिछाने फ्यान क्लब नामको झण्डै चार लाख फलोअर भएको फेसबुक पेजमा शुक्रबार नै यही वाक्य र यही फोटो पोस्ट गरिएको छ। |  | मंगलबारसम्म यो पोस्टमा एक हजारभन्दा बढी रियाक्सन, ७१ कमेन्ट र ३७ पटक सेयर भएको देखिन्छ। | हामीले यो फोटोबारे तथ्य खोज्ने क्रममा राजेन्द्र लिङ्देनको फेसबुक प्रोफाइलमा हेर्‍यौँ। उनले १७ नोभेम्बर २०२० मा एउटा पोस्ट गरेका छन्, जसमा अहिले भाइरल भएको फोटोसहित थप केही फोटो र भिडियो पनि अपलोड भएको छ। |  | उनले यो फोटो झापाको हल्दिबारी ४, जलथलमा भएको समेत लेखेका छन्। ‘कहिलेकाहीँ यस्तै दुर्घटनामा परी छटपटाइरहेकालाई उद्दार गरी कसैको जीवन रक्षामा सहयोग गर्न पाउँदा भने गौरव लाग्छ’, उनले सो पोस्टमा लेखेका छन्। | यही फोटोसहितको ट्विट पनि उनले त्यही दिन गरेको भेटिएको छ- | लापर्वाह पूर्ण तरिकाले सवारी चलाएका कारण हुने सडक दुर्घट्नाहरू देख्दा असाध्यै दुःख लाग्छ ।
कहिलेकाँही यस्तै दुर्घटनामा परि छटपटाई रहेकालाई उद्दार गरि कसैको जीवन रक्षामा सहयोग गर्न पाउँदा भने गौरव लाग्छ ।
घाइतेहरूको शीघ्र स्वास्थ्यलाभको कामना गर्दछु।
@जलथल,झापा pic.twitter.com/j1bKRnGd3q | — Rajendra Lingden (@RajendraLingden) November 17, 2020 |  | दावी : फेसबुकमा गरिएको पोस्ट अनुसार दुर्घटनामा परेको व्यक्तिलाई राप्रपाका केन्द्रीय अध्यक्ष राजेन्द्र लिङ्देनले गाडी रोकी उद्दार गरे। | तथ्य : भ्रामक सूचना। आफूले गाडी रोकी दुर्घटनामा परेको व्यक्तिलाई उद्दार गरेको दावीसहितको फोटो र भिडियो लिङ्देनले स्वयं आफ्नो सामाजिक सञ्जालमा पोस्ट गरेका हुन्।  उनले यो पोस्ट झण्डै एक वर्ष ५ महिनाअघि गरेका हुन्। लिङ्देन राप्रपा अध्यक्ष निर्वाचित भएको भने चार महिनामात्रै भर्खरै नाघेको छ। फेसबुकमा भाइरल भएको पोस्टमा घटना कहिलेको हो भनी खुलाइएको छैन भने लिङ्देनलाई राप्रपा अध्यक्षका रुपमा सम्बोधन गरी भर्खरै भएको घटना जस्तो भान गराइएको छ। जबकि यो फोटो लिङ्देन स्वयंले पोस्ट गरेको बेला उनी राप्रपा अध्यक्ष भइसकेका थिएनन्। तसर्थ पुरानो फोटोलाई नयाँ सन्दर्भसित जोडेर भ्रामक सूचना फैलाउन खोजेको पुष्टि हुन्छ। | हाम्रो तथ्य जाँच वर्गीकरणको अर्थ बुझ्न यहाँ क्लिक गर्नुस्। |  | हामीलाई निम्न माध्यमबाट पनि शंका लागेका सामग्री पठाउन सक्नुहुन्छ- | फेसबुक पेज | ट्वविटर डिएम | "
https://nepalfactcheck.org/2022/04/dr-sher-bdr-pun/,के हो फेसबुकमा भाइरल भएको डा. शेरबहादुर पुनको मन्त्री र सचिवलक्षित ‘गाली’को तथ्य? | कसरी भयो भाइरल ? | तथ्य के हो ? | पुरानो सन्दर्भ के थियो? | तथ्य जाँच,"मन्त्री र सचिवलाई गाली गरिएको एउटा पोस्ट अहिले फेसबुकमा भाइरल भएको छ जसमा लेखिएको छ, ‘मरी मरी पढेर डाक्टर बन्यो,स्थायी बन्न दशतिर चाकरी ठोक्नुपर्छ, करारमा बसेर काम गर्‍यो, अनि साँचो बोल्यो भनेर चोरेर बीए पास गर्ने मन्त्रीले थर्काउँछ, नेपाली घोकेर सचिव बन्नेहरुले पेल्छन्, अनि कोही कसरी नेपालमा टिकुन्।’ पोस्टमा शुक्रराज ट्रपिकल तथा सरुवा रोग अस्पतालका क्लिनिकल रिसर्च यूनिटका संयोजक डा. शेरबहादुर पुनको नाम र फोटो सँगै हाम्रो पार्टी र धारा चिह्नसहितको लोगो पनि राखेको देखिन्छ। हाम्रो तथ्य जाँचमा डा. पुनले यस्तो अभिव्यक्ति कहीँ कतै दिएको प्रमाण भेटेनौँ। हाम्रो पार्टी नामको निर्वाचन आयोगले गत वर्ष नै खारेज गरिसकेको दलको फेसबुक पेजमा दुई वर्ष पहिले राखिएको यो पोस्ट अहिले फेरि भाइरल गरेर भ्रम फैलाइरहेको भेट्यौँ। |  | फेसबुकमा चार लाखभन्दा बढी फलोअर भएको हाम्रो पार्टी नाम रहेको पेजमा १९ अप्रिल २०२० मा ‘डा. शेरबहादुर पुनको व्यथा’ लेख्दै यसलाई पोस्ट गरिएको थियो। हेर्नुस् लिङ्क। | यो पोस्टमा बुधबार रातिदेखि नयाँ कमेन्टसहितको सेयर, रियाक्सन लगायतका इन्गेजमेन्ट भएको देखिन्छ। |  | दुई वर्षअघि पनि भाइरल भएको यो पोस्ट पछिल्लो दुई दिनमा धेरैले सेयर गर्ने, रियाक्ट गर्ने र कमेन्ट गर्ने क्रम बढेपछि फेरि भाइरल हुन पुगेको हो।  शनिबार दिउँसोसम्म यो पोस्टमा २१ सय रियाक्सन, १३८ कमेन्ट र २ हजार सेयर भएको देखिन्छ। | यो पेज आफूलाई ‘भ्रष्टाचार विरोधी समूह’ दावी गर्ने निर्वाचन आयोगमा हाम्रो पार्टी नाममा दर्ता भएको राजनीतिक दलले सञ्चालन गर्दै आएको छ। तर लगातार तीन वर्षसम्म लेखा परीक्षण प्रतिवेदन समयमा नै नबुझाएको भन्दै आयोगको २०७८ साउन १९ गतेको बैठकले भोलिपल्टदेखि लागू हुने गरी योसहित ४१ राजनीतिक दलको दर्ता खारेज गरेको थियो। हेर्नुस् आयोगको सूचना। | डा. पुनले शुक्रबार आफ्नो फेसबुकमा सोही विवादित पोस्टको स्क्रिनसट राख्दै आफूले भन्दै नभनेको कुरामा आफ्नो नाम र फोटो राखी प्रचार भइरहेकोमा गम्भीर ध्यानाकर्षण भएको लेखेका छन्। |  | डा. पुनले हिमालखबरसँगको कुराकानीमा यस्तो अभिव्यक्ति कहीँ कतै नदिएको दावी गरेका छन्। ‘म आफ्नो विषय विज्ञता बाहेक अरु विषयमा कहीँ कतै केही भन्ने मानिस होइन, म आफ्नो काममा रमाइरहेको छु । तर, पुरानो सन्दर्भलाई लिएर भन्दै नभनेको कुरा भाइरल गराउदाँ मेरो पेशामा असर पर्ने भएकाले चिन्तित छु” हिमालखबरले डा. पुनलाई उद्‍धृत गर्दै लेखेको छ। | हामीले खोज्ने क्रममा पनि डा. पुनले यस्तो अभिव्यक्ति दिएको अडियो, भिडियो वा कुनै समाचार समेत फेला भेट्न सकेनौँ। त्यसो त भाइरल भएको फेसबुक पोस्टमा पनि यो उनले नै भनेको हो कि हैन- स्पष्ट देखिन्न। तर डा. पुनकै फोटो राखेर उनको व्यथा लेखिएको हुनाले धेरैले यसलाई उनले नै बोलेको भन्ने अर्थमा बुझेको कमेन्ट र सेयर गर्नेहरुको भाषाबाट देखिन्छ। | जतिबेला यो पोस्ट पहिलो पटक भाइरल भएको थियो, त्यतिबेलाको सन्दर्भ बेग्लै थियो। त्यतिबेला केपी ओलीको सरकार थियो। स्वास्थ्य मन्त्री भानुभक्त ढकाल थिए भने स्वास्थ्य सचिव यादव कोइराला थिए। | २०७७ वैशाख ५ गते स्वास्थ्य तथा जनसङख्या मन्त्रालयले टेकु अस्पतालमा कार्यरत डा. पुनलाई पत्र काट्दै अस्पतालको काममा बाधा नपर्ने गरी कोभिड १९ मा मन्त्रालयले सञ्चालन गरेको अभियानमा सहयोग पुर्‍याउने काममा लागि मन्त्रालयमा उपस्थित हुन भनिएको थियो । तर, सामाजिक सञ्जाल तथा मिडियामा भने कोभिड १९ को महामारी नियन्त्रणमा सरकारलाई सहयोग गर्नुको साटो भ्रम फैलाएको तथा सूचना चुहाएकाले कारवाही गरिएको भन्ने आशयका समाचार आएका थिए। | यस्तो समाचारका कारण तत्कालीन स्वास्थ्यमन्त्री भानुभक्त ढकालको चौतर्फी विरोध भएपछि वैशाख ७ गते डा. पुनले तत्कालीन स्वास्थ्यमन्त्री ढकाललाई भेटे। उक्त भेटपछि डा. पुनले विज्ञप्ति जारी गर्दै मन्त्रालयले कारवाही गरेको तथा स्ष्पष्टीकरण सोधेको विषय झुटो भएको दावी गरेका थिए। | अनलाइनखबरले त्यतिबेलाको यो प्रसङ्गलाई डा. शेरबहादुर पुन ‘होस्टाइल’ भएकै हुन् ? अघिल्लो दिनसम्म आफूलाई ‘भिक्टिम’ बताउने डाक्टरको बयान फेरियो शीर्षकमा समाचार लेखेको थियो। | दावी : डा. शेरबहादुर पुनले ‘मरी मरी पढेर डाक्टर बन्यो,स्थायी बन्न दशतिर चाकरी ठोक्नुपर्छ, करारमा बसेर काम गर्‍यो, अनि साँचो बोल्यो भनेर चोरेर बीए पास गर्ने मन्त्रीले थर्काउँछ, नेपाली घोकेर सचिव बन्नेहरुले पेल्छन्, अनि कोही कसरी नेपालमा टिकुन्’ भने। | तथ्य : भ्रामक सूचना। डा. पुनले फेसबुकमा भाइरल भएको पोस्टमा दावी गरिए जस्तो अभिव्यक्ति दिएको कुनै अडियो, भिडियो वा विश्वसनीय मिडियामा आएको समाचार देखिन्न। यो पोस्ट पनि अघिल्लो सरकारका पालामा मिडियाले दावी गरेको ‘कारबाही’ को पुरानो सन्दर्भलाई लिएर पुरानै भएको हाम्रो तथ्य जाँचमा देखिन्छ। तसर्थ डा. शेरबहादुर पुनको अपुष्ट पुरानो सन्दर्भको अभिव्यक्तिलाई नयाँ सन्दर्भमा भाइरल गरिएकोले यसलाई हामीले भ्रामक सूचनाको वर्गीकरणमा राखेका छौँ। | हाम्रो तथ्य जाँच वर्गीकरणको अर्थ बुझ्न यहाँ क्लिक गर्नुस्। |  | हामीलाई निम्न माध्यमबाट पनि शंका लागेका सामग्री पठाउन सक्नुहुन्छ- | फेसबुक पेज | ट्वविटर डिएम | "
https://nepalfactcheck.org/2022/04/keshav-sthapit/,के हो भाइरल भएको केशव स्थापितको नाम जोडिएको कामपाको सार्वजनिक सूचनाको तथ्य? | कहाँ कस्तो खबर? | के हो तथ्य ? | सर्वोच्चले के गर्‍यो? | तथ्य जाँच,"सामाजिक सञ्जालमा अहिले काठमाडौँ महानगरपालिकाका पूर्व मेयर तथा वर्तमान मेयरका उम्मेदवार केशव स्थापितको नाममा काठमाडौँ महानगरपालिकाले निकालेको भनिएको एउटा पुरानो सार्वजनिक सूचना भाइरल भएको छ। प्रकाशित मिति नखुलेको उक्त सूचनामा केशव स्थापितले आ.व. २०५४/०५५ को चुंगिकर ठेक्का सम्बन्धमा गरेको भ्रष्टाचारको रकम रु तीन करोड ८५ लाख असूल उपर गर्न अख्तियार दुरुपयोग अनुसन्धान आयोग, स्थानीय विकास मन्त्रालयको पत्राचार अनुसार पटक पटक अनुरोध गरी पत्राचार गर्दा समेत दाखिला भएको नदेखिएको हुँदा सूचना प्रकाशित भएको मितिले ३५ दिनभित्र का.म.पा. मा बुझाउनु पर्ने रकम दाखिला गर्न भनिएको छ। हाम्रो तथ्य जाँचमा अख्तियारले केशव स्थापितबाट सो रकम असुल गर्ने भनी निर्णय गरेको र त्यसलाई विशेष अदालतले पनि सदर गरेको सही देखिए पनि सर्वोच्च अदालतले त्यसलाई उल्ट्याउँदै सफाई दिएको देखिएको छ। | काठमाडौँ महानगरपालिकाको यो सार्वजनिक सूचनाको स्क्रिनसट धेरै पत्रकारहरुले समेत बिहीबार सामाजिक सञ्जालमा सेयर गरेका थिए। हेर्नुस् अर्काइभ लिङ्क |  | पत्रकार शिव दाहालले गरेको यो ट्विटमा बिहीबार मध्यरातसम्म ६१ रिट्विट, २२ कोट ट्विट र १५४ लाइक देखिएको छ। | फेसबुकमा पनि यो स्क्रिनसट विभिन्न पोस्ट र कमेन्टमा फोटोका रुपमा पोस्ट भएका छन्। | पर्दाफास डट कममा केशव स्थापितमाथि यौन दुराचारपछि भ्रष्टाचारको आरोप ! शीर्षकमा समाचार प्रकाशित छ। समाचारको एउटा अंशमा लेखिएको छ- असूल उठ्तीमा उक्त आम्दानी अंक पुर्‍याउन नसकेको ३ करोड ८५ लाख धितो जग्गाबाट र नपुग रकम काठमाडौं महानगरपालिकाका तत्कालीन प्रमुख केशव स्थापितवाटै असूल गर्न अख्तियारको १३ चैत २०६२ को निर्णयानुसार काठमाडौं महानगरपालिकालाई लेखी पठाइएको थियो । तर, निर्णय कार्यान्वयन भए नभएको जानकारी नआएको अख्तियारले जनाएको छ । | भाइरल भएको सूचनामा लेखिएको छ- ‘अख्तियार दुरुपयोग अनुसन्धान आयोगको मिति २०६२ साल चैत्र १३ गतेको काठमाडौ महानगरपालिकाका तत्कालीन नगर प्रमुख केशव स्थापितले आ.व. २०५४/०५५ को चुगिकर ठेक्का सम्बन्धमा गरेको भ्रष्टाचारको रकम…’ | यो विषयमा खोज्नका लागि हामीले अख्तियार दुरुपयोग अनुसन्धान आयोगको वार्षिक प्रतिवेदनहरु खोतल्यौँ। १६औँ वार्षिक प्रतिवेदन आर्थिक वर्ष २०६२/६३ को पेज नम्बर २०७ मा यसबारे उल्लेख छ। |  | प्रतिवेदनमा २०६२ चैत १३ गतेको आयोगको निर्णय अनुसार ३ करोड ८५ लाख रुपैयाँ धितो जग्गाबाट र नपुग रकम काठमाडौँ महानगरपालिकाका तत्कालीन प्रमुख केशव स्थापितबाटै असुल गर्न काठमाडौँ महानगरपालिकालाई लेखी पठाइएको उल्लेख छ। प्रतिवेदन हेर्न यहाँ क्लिक गर्नुस्। | हामीले भाइरल भएको सो सूचना कुन मितिमा र कहाँ प्रकाशित भएको यकिन खोज्न नसके पनि अख्तियारको प्रतिवेदनमा उल्लेख भएको विवरण  र सो सूचनामा भएको विवरण (निर्णय मिति र रकम) मिलेको देखिन्छ। | अख्तियारले गरेको २०६२ मा गरेको यो निर्णयलाई विशेष अदालतले २०६६ सालमा सदर गरेको थियो। त्यसपछि स्थापित सर्वोच्च अदालत पुगेका थिए। | सर्वोच्चले भने अख्तियारको निर्णयलाई गैरकानूनी भन्दै त्यस्तो निर्णयलाई सदर गर्ने विशेष अदालत, काठमाडौको निर्णय कानून प्रतिकूलको भई नमिलेको हुँदा उल्टी हुने ठहर गर्दै स्थापितलाई सफाई दिएको थियो। | न्यायाधीश कल्याण श्रेष्ठ र गोविन्दकुमार उपाध्यायले २०७१ माघ ४ गते गरेको फैसलामा सार्वजनिक पदाधिकारीबाट भएको अख्तियारको दुरूपयोग वा भ्रष्टाचारको विषयमा अनुसन्धान गर्ने निकाय आयोग आफैँले न्याय निरूपण वा हिसाब किताबको अन्तिम निर्णयकर्ता निकायको स्थान ग्रहण गर्न नमिल्ने भनिएको थियो। | नेपाल कानुन पत्रिकाको भाग ५८ मा प्रकाशित निर्णय नम्बर ९५२६ मा लेखिएको छ- | अख्तियार दुरूपयोग अनुसन्धान आयोग ऐन, २०४८ को दफा १२क मा “सार्वजनिक पद धारण गरेको व्यक्तिले अनुचित कार्य गरी नेपाल सरकार वा सार्वजनिक संस्थालाई हानि, नोक्सानी पुर्‍याएकोमा त्यस्तो हानि नोक्सानी सम्बन्धित व्यक्तिबाट भरिभराउ गर्न वा आयोगले उपयुक्त ठानेको अन्य आवश्यक कारवाही गर्नका लागि सम्बन्धित निकाय वा अधिकारीलाई लेखी पठाउनेछ” भन्ने कानूनी व्यवस्थाअनुसार गर्नको लागि पनि सर्वप्रथम त प्रतिवादी केशव स्थापितले अनुचित कार्य के गरेको हो सो कुरा स्पष्ट हुन जरूरी हुन्छ । सो सम्बन्धमा अख्तियार दुरूपयोग अनुसन्धान आयोगले नै स्पष्ट गर्न सकेको छैन । दोस्रो, अनुचित कार्य गरेको भनी स्पष्टसँग आरोप नै लगाउन नसकेको व्यक्तिबाट हानि नोक्सानी भराउने भन्ने प्रश्नै आउँदैन । उल्लिखित कानूनी व्यवस्थाअनुसार हानि नोक्सानी पुर्‍याएको विषयमा उपयुक्त ठानेको अन्य आवश्यक कारवाही केही गर्नको लागि आयोग आफैँले सक्ने नभई सम्बन्धित निकाय वा अधिकारीलाई लेखी पठाउनेसम्म हो । आयोग आफैँले रकम भरी भराउको आदेश दिन नसक्ने । | फैसलाको तपसिलमा लेखिएको छ- विशेष अदालत, काठमाडौंको निर्णय उल्टी भई प्रतिवादी केशव स्थापितबाट काठमाडौं महानगरपालिकाले कुनै रकम असुल गर्न नपाउने ठहरी फैसला भएकोले प्रतिवादी केशव स्थापितबाट रकम भराउने गरी लगत राखिएको भए सो लगतसमेत कट्टा गर्नु भनी लगत राख्ने सम्बन्धित निकायमा लेखी पठाउनू। | हेर्नुस् फैसलाको पूर्णपाठ। | दावी : सामाजिक सञ्जालमा भाइरल भएको पोस्टमा देखिने सार्वजनिक सूचना अनुसार काठमाडौँ महानगरपालिकाका पूर्व मेयर केशव स्थापितले चुंगिकर ठेक्का सम्बन्धमा भ्रष्टाचार गरेकोले अख्तियार दुरुपयोग अनुसन्धान आयोगले २०६२ चैत १३ गतेको निर्णय अनुसार ३ करोड ८५ लाख रुपैयाँ असुल गर्न भनेको थियो। | तथ्य : भ्रामक सूचना । अख्तियार दुरुपयोग अनुसन्धान आयोगले २०६२ चैत १३ गतेको निर्णय अनुसार सो रकम असुल गर्न काठमाडौँ महानगरपालिकालाई पत्र त लेखेको थियो। तर विशेष अदालतले त्यसलाई सदर गरे पनि सर्वोच्च अदालतले भने अख्तियारको निर्णयलाई गैरकानुनी भन्दै त्यसलाई सदर गर्ने विशेष अदालतको निर्णयलाई पनि उल्टाउँदै स्थापितलाई सफाई दिएको थियो।  तसर्थ भाइरल भएको सूचनाले पूरा तथ्य प्रष्ट नपार्ने भएकोले यसलाई हामीले भ्रामक सूचनाको वर्गीकरणमा राखेका छौँ। | हाम्रो तथ्य जाँच वर्गीकरणको अर्थ बुझ्न यहाँ क्लिक गर्नुस्। |  | हामीलाई निम्न माध्यमबाट पनि शंका लागेका सामग्री पठाउन सक्नुहुन्छ- | फेसबुक पेज | ट्वविटर डिएम"
https://nepalfactcheck.org/2022/03/pratap-basnet-ukraine/,"के नेपाली नागरिक युक्रेनी सेनामा भर्ती भएका हुन्? | कहाँ कस्तो समाचार ? | के हो भिडियोको स्रोत ? | के उनी नेपाली हुन् ? | नोभेम्बरमा श्रम स्वीकृति, मार्चमा ‘युद्ध’ | तथ्य जाँच","सामाजिक सञ्जालमा यतिबेला एउटा भिडियो भाइरल छ, जसमा आफूलाई नेपाली बताउने एक युवक युक्रेनको रक्षाका लागि सेनामा भर्ती हुन आएको बताउँछन्। प्रताप बस्नेत नाम बताउने ती युवकले अङ्ग्रेजीमा बोलेको र युक्रेनी भाषाको सबटाइटल रहेको सोही भिडियोकै आधारमा विभिन्न अनलाइनहरुले पनि समाचार बनाएका छन्। केही अनलाइनहरुले भिडियोमा नेपाली सबटाइटल समेत राखेका छन्। | के साँच्चै उनी नेपाली नागरिक हुन्? उनी कहिलेदेखि युक्रेनमा छन्? हामीले तथ्य जाँच गरेका छौँ। |  | नागरिकन्युजले फेसबुकमा अपलोड गरेको यो भिडियो आइतबार मध्यरातसम्म साढे ३ लाखले हेरिसकेका छन्। भिडियो ८२३ ले सेयर गरेका र १६ सयले कमेन्ट गरेको र १५ हजार रियाक्सन देखिन्छ। नागरिकन्युजले राखेको यो भिडियोमा कुनै स्रोत खुलाइएको छैन। |  | त्यस्तै देशसञ्चारले अपलोड गरेको उनको सोही भिडियोमा ९१५ सेयर र ८७७ कमेन्ट र १० हजार रियाक्सन आइतबार मध्यरातसम्म देखिन्छ।  देशसञ्चारले पनि भिडियोको स्रोत खुलाएको छैन। | भिडियोलाई नै आधार बनाएर थुप्रै अनलाइनहरुले पनि समाचार बनाएका छन्- |  | यो भिडियोलाई सबैभन्दा पहिला सामाजिक सञ्जालमा राख्ने मध्ये एक हाल बेलायतमा रहेका चिरन शर्माले राजदूतसमेत रहेको एउटा सामाजिक सञ्जालको ग्रुपमा कसैले यो भिडियो अपलोड गरेको जानकारी दिए। | भिडियोको स्रोत खोज्दै जाँदा भिडियोमा प्रयोग भएको यो लोगोमा हाम्रो ध्यान गयो। |  | गुगलमा खोज्ने क्रममा पत्ता लाग्यो– यो रेडियो फ्रि युरोप/रेडियो लिबर्टीको लोगो हो। अमेरिकी सरकारको लगानी र नियन्त्रण रहेको यो रेडियोले पूर्वी युरोप र मध्य एसियासहित २३ देशमा २७ भाषामा कार्यक्रम प्रसारण गर्छ। शितयुद्धका बेला रेडियो लिबर्टीले सोभियत युनियनलाई लक्षित गर्दै आफ्ना कार्यक्रम प्रसारण गर्ने गर्थ्यो। | यही रेडियोको भेरिफाइड फेसबुक पेज र ट्विटर ह्यान्डलमा यो भिडियो राखिएको हो। | रेडियो लिबर्टीको फेसबुक पेजमा मार्च २, २०२२ (बुधबार) बिहान नेपाली समय अनुसार १० बजेर ५५ मिनेटमा राखिएको यो भिडियोको शीर्षक छ- युक्रेनको रक्षामा नेपाली। |  | त्यसैगरी रेडियो लिबर्टीकै भेरिफाइड ट्विटर ह्यान्डलमा यो भिडियो बुधबार बिहान नेपाली समय अनुसार १० बजेर १ मिनेटमा अपलोड भएको देखिएको छ। |  | प्रताप बस्नेत नामको र भिडियोमा देखिएको हुलियाको कोही व्यक्ति फेसबुक लगायतका सामाजिक सञ्जालमा खोज्दा भेटिएको थिएन। | तर भिडियो भाइरल भएकै साँझ (बुधबार) भाइरल भएको भिडियोकै स्क्रिनसट प्रोफाइल पिक्चरमा राखिएको एउटा फेसबुक अकाउन्ट सक्रिय देखियो। |  | तर यो फेसबुक अकाउन्ट शंकास्पद देखिन्थ्यो। | त्यही एउटा बाहेक उनका अरु कुनै पनि फोटो त्यहाँ अपलोड भएको देखिएको थिएन। उनले मिडियाकर्मी लगायत अरुको फ्रेन्ड रिक्वेस्ट स्वीकार त गरिरहेका थिए, तर कसैसित पनि बोलेका थिएनन्। | हामीले बोल्नका लागि गरेको आग्रहमा पनि उनी मौन रहे। | यो शंकास्पद फेसबुक अकाउन्टबाट कुनै पनि पोस्ट गरिएको थिएन, अरुले ट्याग गरेका पोस्टहरु मात्र देखिएका थिए। | त्यो अकाउन्टको बेसिक इन्फोको जेन्डरमा मेल नभई फिमेल राखिएको थियो। हाल यो फेसबुक अकाउन्ट डिएक्टिभेट गरिएको छ। | लामो समयको प्रयासपछि विभिन्न सम्पर्क स्रोतबाट हामीले प्रताप बस्नेत काठमाडौँ निवासी भएको पत्ता लगायौँ। हामीले उनीसित मेसेजिङ एपमार्फत् कुरा गर्ने प्रयास गर्‍यौँ। तर उनले च्याटमा जवाफ फर्काए, ‘म अहिले बोल्न सक्दिनँ। कुनै पनि बेला, जे पनि हुनसक्छ। कृपया म र मेरो स्थिति बुझ्नुस्।’ | यद्यपि उनले अडियोमा नेपाली भाषामा छोटो सन्देश भने पठाए। उनको यो आवाज भाइरल भएको भिडियोसित मिल्छ। | उनीसित युक्रेनको अस्थायी आवास अनुमति पनि देखियो। | हामीले उनी युक्रेनमा कहिले गएको भन्ने पुष्टि गर्नका लागि वैदेशिक रोजगार विभागको श्रम स्वीकृति खोज्यौँ। त्यसमा पाइएको जानकारी अनुसार प्रताप कुनै म्यानपावर कम्पनीबाट नभई स्वयं युक्रेन गएका थिए। उनको श्रम स्वीकृति गएको नोभेम्बर २८ तारिखमा भएको देखिन्छ। |  | दुई वर्षको कन्ट्र्याक्ट पिरियड लिएर युक्रेनको एउटा फूड कम्पनीमा फूड प्याकरको काम गर्न उनी युक्रेन पुगेको पुष्टि भयो। सामान्यतया श्रम स्वीकृति पाएको केही दिनमा नै श्रमिक रोजगार पाएको देशमा जाने गर्छ। उनी पुगेको दुई महिनामै युक्रेनमा रुसी आक्रमण भएको देखिन्छ। | दावी : युक्रेनमा प्रताप बस्नेत नामका एक नेपाली युक्रेनी सेनामा भर्ती भएर रुस विरुद्ध लडिरहेका हुन्? | तथ्य : सही सूचना। हामीले तथ्य जाँचका क्रममा प्रताप बस्नेतको युक्रेनको अस्थायी आवास कार्ड रहेको, युक्रेन जानका लागि उनले वैदेशिक रोजगार विभागबाट स्वीकृति लिएको पुष्टि गर्‍यौँ। युक्रेनको पक्षमा लड्न सैनिक क्याम्पमा जाँदै गरेको उनको भाइरल भएको भिडियो रेडियो लिबर्टीका आधिकारिक सोसल मिडियाबाट प्रवाह भएको भेट्यौँ। | (यो तथ्य जाँचका लागि ग्यालेक्सी फोर के टिभीको ‘सीधा कुरा’ कार्यक्रमको टिम र प्रवीण भट्टको सहयोग लिएका छौँ।) | "
https://nepalfactcheck.org/2022/03/fake-notice-about-nepal-police/,२०७४ सालको सूचना तोडमरोड गरी फैलाइएको थियो म्यादी प्रहरी भर्नाको मिथ्या सूचना | कसरी फैलियो सूचना ? | के छ भाइरल भएको सूचनामा ? | नेपाल प्रहरीको खण्डन | कहिलेको थियो सूचना ? | तथ्य जाँच,"नेपाल प्रहरीले आसन्न निर्वाचनको लागि १ लाख १८ हजार जना म्यादी प्रहरीको भर्ना खोलेको दावी गरिएको एउटा सूचना बुधबार (९ मार्च २०२२) देखि नै सामाजिक सञ्जालमा देखिएको थियो। बिहीबार त्यो अझ फैलियो र अनलाइन मिडियामा समेत योबारे समाचार आयो। बिहीबार अपराह्न प्रहरी प्रधान कार्यालयले यसको खण्डन गर्दै ‘हालसम्म त्यस्तो सूचना प्रकाशित/प्रसारित नगरिएको’ जानकारी दियो। हाम्रो तथ्य जाँचमा २०७४ साल असोज २४ गते नेपाल प्रहरीले प्रकाशन गरेको म्यादी प्रहरी भर्नासम्बन्धी सूचनालाई तोडमरोडसहित सम्पादन गरी मिथ्या सूचना फैलाएको देखियो। | फेसबुकमा म्यादी प्रहरी भर्ना 2078 लेखी खोज्दा यी मिथ्या सूचना धेरैले अपलोड गरेको देखिन्छ। केही पोस्टहरु ९ मार्च (बुधबार)देखि कै देखिन्छन्। उदाहरणका लागि यो अर्काइभ लिङ्क र यो अर्काइभ लिङ्क। | जनआस्था साप्ताहिकको अनलाइन जनआस्था डट कमले बिहीबार बिहान ‘चुनाव स्थानीय तहको,म्यादी प्रहरी प्रतिनिधिसभा र प्रदेशसभाको ?’ शीर्षकको समाचार प्रकाशन गरेको छ जसमा ‘प्रहरी प्रधान कार्यालयले घोषणा नै नभएको प्रतिनिधिसभा र प्रदेशसभाको निर्वाचननिम्ति म्यादी प्रहरी भर्नाको सूचना प्रकाशित गरेको छ’ लेखिएको छ। | समाचारमा लेखिएको छ- ‘आगामी चुनावको मिति उल्लेख नभएको,२०७८ सालको चुनावको निम्ति भनिएको, निवेदन पेश गर्ने अन्तिम मिति नतोकिएको गैरजिम्मेवार सूचना प्रहरीले सार्वजनिक गरेपछि सर्वसाधारण अन्यौलमा परेका छन् । स्वयम् सुरक्षा निकाय सरकारी निर्णयहरुबारे कति बेखबर छ भन्ने प्रमाण पनि यो सूचनाले पुष्टि गरेको छ।’ हेर्नुस् समाचारको अर्काइभ लिङ्क। |  | भाइरल भएको भर्ना सम्बन्धी नेपाल प्रहरीको मिथ्या सूचना | भाइरल भएको सूचना अलि नियालेर हेर्ने बित्तिकै सही नभएको थाहा पाउन सकिने केही आधार छन्। उदाहरणका लागि माथि लगाइएको रातो घेराहरु हेर्नुस्- |  | नेपाल प्रहरीले बिहीबार अपराह्न प्रेस विज्ञप्ति प्रकाशन गर्दै प्रहरी प्रधान कार्यालयले हालसम्म त्यस्तो सूचना प्रकाशित/प्रसारित नगरिएको बतायो। | नेपाल प्रहरीले पछिल्लो पटक प्रदेश सभा र प्रतिनिधि सभाको चुनाव भएको वर्ष २०७४ सालको असोज २४ गते ९८ हजार २६८ जना म्यादी प्रहरी भर्ना गर्न सूचना निकालेको थियो। हेर्नुस् नेपाल प्रहरीको वेबसाइटमा अर्काइभ सूचना | केही पत्रिकामा यो बारे छापिएको विज्ञापनको स्क्रिनसट त्यतिबेला पनि फेसबुकमा पोस्ट भएको पाइन्छ। |  | अहिले भाइरल भएको सूचनामा पुरानो सूचनाको पहेँलो लगाइएको स्थान २०७४ लाई अङ्ग्रेजीमा २०७८ र माग पद संख्या ९८२६८ लाई अङ्ग्रेजीमा 1,18,000 सम्पादन गरिएको देखिन्छ। | त्यसैगरी दरखास्त दिने मिति र रातो लगाइएका बूँदा नम्बर ४ देखि ७ र सूचना प्रकाशन मितिलाई काटेर फालेको देखिन्छ। त्यसबाहेक अरु सबै हुबहु देखिएको छ। | दावी : आसन्न निर्वाचनका लागि नेपाल प्रहरीले १ लाख १८ हजार जना म्यादी प्रहरीको भर्ना खोलेको छ। | तथ्य : मिथ्या सूचना। नेपाल प्रहरीले स्थानीय तह निर्वाचनका लागि १ लाख १८ हजार म्यादी प्रहरी भर्नाका लागि स्वीकृति मागेको तर अर्थ मन्त्रालयले १ लाखका लागि मात्रै स्वीकृति दिएको समाचार मिडियामा आएका हुन्। हेर्नुस् लिङ्क। तर नेपाल प्रहरीले म्यादी प्रहरी भर्ना सम्बन्धी सूचना हालसम्म जारी नगरिएको बताएको छ। हाम्रो तथ्य जाँचमा २०७४ सालको प्रदेश र प्रतिनिधि सभा निर्वाचनका लागि जारी गरिएको सूचना नै तोडमरोड गरी अहिले फैलाइएको पाइयो।"
https://nepalfactcheck.org/2022/03/prithvi-malla/,सवारी ज्यान मुद्दामा मल्ललाई तोकिएको जरिवाना १ हजार कि १० हजार? | कहाँ कस्तो खबर? | के हो तथ्य ? | तथ्य जाँच,"२०७६ सालमा पैदल यात्रु लीला देवकोटाको मृत्यु हुने गरी बुढानिलकण्ठमा भएको सवारी दुर्घटनाका चालक पृथ्वी मल्ललाई काठमाडौँ जिल्ला अदालतले २०७८ चैत ७ गते सजाय तोकेको छ। तर सजायबारे फरक फरक ठाउँमा फरक फरक व्यहोरा देखिन्छ। कुनैमा ६ महिना कैद र १ हजार जरिवाना लेखिएका छन् भने कुनैमा ६ महिना कैद र १० हजार जरिवाना। हाम्रो तथ्य जाँचमा १० हजार जरिवाना दावी गरिएका सूचना मिथ्या देखिएको छ। | अनलाइनखबरको अङ्ग्रेजी संस्करणमा Prithvi Malla, notorious hit-and-run perpetrator, to be jailed for 6 months only शीर्षकको समाचार प्रकाशित छ। त्यसमा अदालतले १० हजार जरिवानाको सजाय सुनाएको दावी गरिएको छ- |  | नो नेक्स्ट क्वेसनको फेसबुक पेजमा राखिएको पोस्टमा पनि अदालतले मल्ललाई १० हजार जरिवानाको सजाय सुनाएको दावी गरिएको छ। यो पोस्टमा २०२२ मार्च २८ सम्म हजार रियाक्सन छन् भने सयभन्दा बढी सेयर र कमेन्ट छन्। हेर्नुस् अर्काइभ लिङ्क |  | अनलाइन मिडिया देशसञ्चारले पनि चैत ८, २०७८ मा प्रकाशित समाचारको शीर्षक राखेको छ-हिट एण्ड रनका आरोपी मल्ललाई ६ महिना कैद, १० हजार जरिवाना। समाचारमा लेखिएको छ- काठमाडौँ जिल्ला अदालतले बुढानिलकण्ठमा २०७६ मंसिरमा भएको ‘हिट एण्ड रन’ मुद्दाका आरोपी पृथ्वी मल्ललाई ६ महिना कैद र दश हजार रुपैयाँ जरिवाना हुने फैसला सुनाएको छ। हेर्नुस् अर्काइभ लिङ्क | नयाँ पत्रिका राष्ट्रिय दैनिकको अनलाइनमा पनि ‘दुर्घटनामा चरम लापरबाही, सजाय तोक्दा न्यूनतम : १० वर्ष कैद सजाय माग, ६ महिना मात्र सजाय गर्ने जिल्ला अदालतको फैसला’ शीर्षकको समाचारमा १० हजार रुपैयाँ जरिवाना भएको दावी गरिएको छ। हेर्नुस् अर्काइभ लिङ्क |  | अनलाइन मिडिया नेपाललाइभमा ‘पैदलयात्रुको ज्यान लिएका मल्ललाई न्यून सजायमा जिल्ला अदालतले दियो उन्मुक्ति’ शीर्षकको समाचार छ। त्यसमा लेखिएको छ- काठमाडौं जिल्ला अदालतले २ वर्ष अगाडिको सो घटनाबारे फैसला सुनाउँदै चालकलाई जम्मा ६ महिना कैद र १० हजार जरिवाना गर्ने फैसला सुनाएको छ। यो कैद सजाय सवारी तथा यातायात व्यवस्था ऐनको दफा १६१ को उपदफा ३ अनुसारको हो। सरकारी पक्षले मल्ले लापरवाहीपूर्ण रुपमा सवारी चलाएको, मदिरा सेवन गरेको र नेपालको सवारी चालक अनुमति पत्र समेत नभएको भन्दै सवारी तथा यातायात व्यवस्था ऐनको दफा १६१ को उपदफा २ अनुसार सजाय हुनुपर्ने मागदावी गरेको थियो। | हेर्नुस् अर्काइभ लिङ्क। | यो मुद्दाको फैसलाको पूर्णपाठ यो तथ्यजाँच गर्दासम्म आइसकेको छैन। तर काठमाडौँ जिल्ला अदालतका सूचना अधिकारी दीपक दाहालले पृथ्वी मल्ललाई ६ महिना कैद र एक हजार रुपैयाँ जरिवानाको सजाय भएको पुष्टि गरे। | नेपाललाइभको समाचारमा ‘सजाय सवारी तथा यातायात व्यवस्था ऐनको दफा १६१ को उपदफा ३ अनुसारको हो’ भनिएको छ। जबकि उक्त उपदफामा १० हजार रुपैयाँ जरिवानाको व्यवस्था नै छैन। उक्त उपदफाले अधिकतम दुई हजार रुपैयाँसम्मको जरिवानाको मात्रै व्यवस्था गरेको छ- | सरकारी वकिलको कार्यालयले उपदफा २ अनुसारको सजायको मागदावी गरेको थियो। उक्त उपदफामा तीस हजार रुपैयाँदेखि एक लाख रुपैयाँसम्म जरिवानाको व्यवस्था छ। | अर्थात् १० हजार रुपैयाँ जरिवानाको प्रावधान उपदफा २ र ३ दुवैमा देखिन्न। हेर्नुस् सवारी तथा यातायात व्यवस्था ऐन २०४९। | सेतोपाटी, नेपालसमय जस्ता अनलाइनका समाचारमा पनि १ हजार रुपैयाँ जरिवाना गरिएको उल्लेख छ। हेर्नुस्- | सवारी ज्यान मुद्दामा पृथ्वी मल्ललाई ६ महिना कैद र एक हजार जरिवाना (सेतोपाटी)
‘हिट एन्ड रन’ मुद्दाको फैसला गर्ने न्यायाधीश भन्छन् – गाडीको गति सामान्य देखियो, अल्झिनुपर्ने कुरै छैन (नेपालसमय) | अनलाइन मिडिया उकेराले भने सुरुमा १० हजार जरिवाना लेखिएको समाचार र शीर्षक सच्याएको सूचना राख्दै १ हजार लेखेको छ। | दावी : बुढानिलकण्ठ दुर्घटना प्रकरणमा चालक पृथ्वी मल्ललाई काठमाडौँ जिल्ला अदालतले ६ महिना कैद र १० हजार रुपैयाँ जरिवानाको फैसला सुनायो। | तथ्य : मिथ्या सूचना। मल्ललाई ६ महिना कैद सजाय भएको सत्य हो तर जरिवाना १० हजार रुपैयाँ नभई १ हजार रुपैयाँमात्रै हो। |  | "
https://nepalfactcheck.org/2022/03/oli-fake-video/,के भ्यूटावर उद्‍घाटन गर्न गएका ओली र पौडेललाई स्थानीयले लखेटेका हुन्? | कसरी फैलियो भिडियो? | के थियो घटना ? | हाम्रो पुरानो भिडियो भाइरल बनाइयो : जागरण पोस्टका प्रधान सम्पादक | तथ्य जाँच,"सामाजिक सञ्जालमा मंगलबारदेखि एउटा भिडियो भाइरल भएको छ। भिडियोमा गाडीहरु कुद्‍दै गरेका र मान्छेले ढुंगा हान्दै गरेको देखिएको छ भने भिडियोको विवरणमा ‘बुटवलमा भ्यूटावर उद्घाटन गर्न गएका एमाले नेता विष्णु पौडेल र केपी ओलीलाई स्थानीयले झुटो आश्वासन दिएर भुलाएको र हस्पिटलको ठाउँमा १२ करोडको भ्यू- टावर बनाएको भन्दै लखेटेको’ दावी गरिएको छ। | तर हाम्रो तथ्य जाँचमा एक वर्षअघिको अर्कै घटनाको भिडियोलाई अहिले भाइरल बनाएको देखिएकोले यो मिथ्या सूचना रहेको  पुष्टि भएको छ। | कमल सन्ज्यालको फेसबुक पेजमा मंगलबार साँझ अपलोड गरिएको पौडेल र ओलीलाई लखेटिएको दावी गरिएको यो भिडियोमा २४ घण्टा नपुग्दै साढे ६ हजारभन्दा बढी रियाक्सन छन् भने हजारभन्दा बढी कमेन्ट र सेयर देखिन्छन्। भिडियो एक लाख ३० हजारभन्दा बढी पटक हेरिएको छ।  हेर्नुस् अर्काइभ लिङ्क- |  |  | सन्ज्यालले राखेको यो भिडियोलाई क्रप गरिएको भए पनि फेसबुकमा अरु थुप्रैले पनि यही विवरणका साथ भिडियो राखेका छन्। ती भिडियोमा ‘जागरण पोस्ट’को लोगो पनि स्पष्ट देखिएको छ- |  | जागरण पोस्टको लोगो देखिएको भिडियोको स्क्रिनसट – |  | हामीले यही आधारमा जागरण पोस्ट अनलाइन मिडियाका विभिन्न सोसल मिडिया अकाउन्टमा खोज्ने क्रममा युट्युबमा मार्च ५, २०२१ मा अपलोड गरिएको यो भिडियो भेट्यौँ- |  | युट्युब भिडियोको लिङ्कका लागि यहाँ क्लिक गर्नुस्। | यही भिडियोका केही अंश अहिले भाइरल भएको भिडियोसँग हुबहु मिल्छ। यद्यपि, यसमा जागरण पोस्टको लोगो भने भिडियोको बायाँतिर छ। | खोज्ने क्रममा हामीले अहिले भाइरल भएको भिडियोमा जस्तै बायाँ पट्टी जागरण पोस्टको लोगो भएको भिडियो पनि भेट्यौँ। चित्रराज भट्टको फेसबुकमा ६ मार्च, २०२१ मा अपलोड भएको यो भिडियो अहिले भाइरल भएको भिडियोसँग मिल्छ। हेर्नुस् लिङ्क |  | शिलापत्रमा प्रकाशित समाचार अनुसार,तत्कालीन अर्थमन्त्री विष्णु पौडेल र उद्योगमन्त्री लेखराज भट्टले २०७७ फागुन २१ मा  बुटवलको मोतीपुर औद्योगिक क्षेत्रको शिलान्यास गर्ने क्रममा विवादित कार्यक्रम अघि बढाएको भन्दै मन्त्रीद्वय सवार गाडीलाई लक्षित गरी ढुंगा प्रहार भएको थियो । कोरिडोरमा बनाइएको मञ्च तथा शिलालेख स्थानीयले अघिल्लो दिन नै भत्काएका थिए । त्यसपछि ठूलो संख्यामा प्रहरी परिचालन गरी रातारात निर्माण गरी अवरोधकै बीचमा शिलान्यास भएको थियो। | इकान्तिपुर र नेपालखबरमा पनि यसबारे समाचार छ। नेपालखबरको समाचारमा लेखिएको छ- २०७७ फागुन २१ गते तत्कालीन अर्थमन्त्री विष्णु पौडेल उद्योगमन्त्री लेखराज भट्टसँग मोतीपुर औद्योगिक क्षेत्रको शिलान्यास गर्न आइपुगे। त्यतिबेला पनि व्यापक विरोध भएको थियो। तर त्यहीबीच पौडेलले औद्योगिक क्षेत्रको शिलान्यास गरेका थिए। पौडेलको शिलान्यास भाषण पनि नसकिँदै स्थानीयले लखेटेका थिए। पौडेलको गाडीमा ढुंगामुढासमेत भएको थियो। समारोहपछि स्थानीयले शिलान्यासको शिलालेखसमेत तोडफोड गरेका थिए। | त्यसको करिब ७ महिनापछि फेरि सो क्षेत्रमा हिंसात्मक झडप हुँदा प्रहरीको गोली लागी ४ जनाको मृत्यु भएको थियो भने त्यहाँ कर्फ्यु नै लगाउनु परेको थियो। | जागरण पोस्टका प्रधान सम्पादक विजय ज्ञवालीले नेपालफ्याक्टचेकसँगको फोन संवादमा आफूहरुको पुरानो भिडियो भाइरल बनाइएकोमा आपत्ति जनाए। | उनले पनि भिडियो एक वर्षअघिको भएको बताए। तत्कालीन मन्त्रीहरु विष्णु पौडेल र लेखराज भट्ट मोतीपुर औद्योगिक क्षेत्रको शिलान्यास गर्न आउने क्रममा भएको झडपको कभर आफूहरुले गरेको र उतिबेला पनि त्यो भिडियो भाइरल भएको जानकारी उनले दिए। | पूर्व प्रधानमन्त्री केपी शर्मा ओलीले २०७८ चैत १५ गते रुपन्देहीको तिलोत्तमा नगरपालिका वडा नम्बर २ शंकरनगरस्थित बनबाटिकामा निर्माण गरिएको भ्यू टावरको  उद्घाटन गरेका थिए। योसँगै पुरानो भिडियो भाइरल बनाइएको र यसको नयाँ घटनासँग कुनै सम्बन्ध नभएको प्रधान सम्पादक ज्ञवालीले जानकारी दिए। | उनले फेसबुकमा पनि स्टायटस लेख्दै भनेका छन्, ‘डिजिटल अनलाइन पत्रिका जागरण पोस्ट सञ्चालन गरेको नाताले सामाजिक सञ्जालमा ऐले भाइरल भएको भिडियो रुपन्देहीको तिलोत्तमाको नभई पोहोरसाल मोतिपुर क्षेत्रको भिडियो भएको जानकारी गराउँदछु। तिलोत्तमा नगरपालिकामा अवस्थित कमर्सियल भ्युटावर उद्धाटनका क्रममा पूर्वप्रधानमन्त्री एवं नेकपा एमालेका अध्यक्ष केपी शर्मा ओलीमाथि त्यस्तो कुनै घटना नघटेको र शान्तिपूर्णरुपमा उक्त टावरको उद्धाटन कार्यक्रम सम्पन्न भएको पनि जानकारी गराउन चाहन्छौं।’ |  | दावी : बुटवलमा भ्यूटावर उद्घाटन गर्न गएका एमाले नेता विष्णु पौडेल र केपी ओलीलाई स्थानीयले झुटो आश्वासन दिएर भुलाएको र हस्पिटलको ठाउँमा १२ करोडको भ्यु- टावर बनाएको भन्दै लखेटेका छन्। | तथ्य : मिथ्या सूचना। अहिले भाइरल बनाइएको भिडियो तत्कालीन अर्थमन्त्री विष्णु पौडेल र उद्योगमन्त्री लेखराज भट्टले २०७७ फागुन २१ मा  बुटवलको मोतीपुर औद्योगिक क्षेत्रको शिलान्यास गर्ने क्रममा गरिएको ढुंगामुढाको हो। पुरानो भिडियोलाई गलत विवरणका साथ अहिले फैलाइएको हो।"
https://nepalfactcheck.org/2022/02/devprakash-tripathi-false-claim/,नेपालीलाई अराइभल भिसाबारे पत्रकार त्रिपाठीको दावी गलत | के हो तथ्य ? | तथ्य जाँच,"घटना र विचार साप्ताहिक तथा अनलाइनका प्रधान सम्पादक देवप्रकाश त्रिपाठीले ‘यस्तो हुन्छ माफियातन्त्र !‘ शीर्षकको लेखमा नेपालीले दुई वटा एसियाली र केही अफ्रिकी देशमा मात्र अराइभल भिसा पाउने दावी गरेका छन्। | उनले लेखेका छन्- ‘भियतनाम, श्रीलंका र केही अफ्रिकीबाहेक अन्य कुनै पनि मुलुकमा नेपालीलाई अराइवल भिसाको सुविधा छैन।’ | के उनको दावी सही हो ? हामीले यसबारे तथ्य जाँच गरेका छौँ। | घटना र विचारको फेसबुक पेजमा सेयर गरिएको पत्रकार त्रिपाठीको यो लेख जनवरी ३१, २०२२ को रातिसम्म १५६ पटक सेयर गरिएको छ भने ५ सयभन्दा बढी रियाक्सन छन्। त्यस्तै ३९ वटा कमेन्ट यसमा देखिन्छ। | सोही लेखको एउटा अंशमा उनले नेपालीलाई भियतनाम, श्रीलंका र केही अफ्रिकी देशमा मात्र अराइभल भिसाको सुविधा भएको उल्लेख गरेका छन्। | इन्टरन्यासनल एयर ट्रान्सपोर्ट अथरिटी (आइएटीए) को तथ्याङ्कका आधारमा हेन्ली पासपोर्ट इन्डेक्सले सन् २०२२ को सूचीमा नेपालको पासपोर्ट विश्वकै कमजोर देखाएको सत्य हो। इन्डेक्समा नेपालको पासपोर्ट १०५ औँ नम्बरमा छ। तर पत्रकार त्रिपाठीले दावी गरे जस्तो भियतनाम, श्रीलंका र केही अफ्रिकी देशमा मात्र नेपालीलाई अराइभल भिसाको सुविधा भएको होइन। | इन्डेक्सका अनुसार नेपालको पासपोर्टबाट ३७ वटा देशमा बिना भिसा वा अन अराइभल भिसामा जान सकिन्छ। | एसियामा बंगलादेश,  कम्बोडिया,  लाओस, माल्दिभ्स र पूर्वी टिमोरमा अन अराइभल भिसामा नेपाली पासपोर्टवाहक जान सक्छन् भने  भारत, इन्डोनेसिया, पाकिस्तान, फिलिपिन्स र सिङ्गापुरमा बिना भिसा यात्रा गर्न सकिन्छ। | त्यसैगरी दक्षिण अमेरिकी देश बोलिभियामा पनि नेपालीलाई अन अराइभल भिसाको सुविधा छ। | क्यारेबियन देशहरु डोमिनिका, हाइटी र सेन्ट भिन्सेन्ट तथा ओसेनियाका कुक आइल्यान्डस, माइक्रोनेसिया, नियोएमा बिना भिसा यात्रा गर्न सकिन्छ भने ओसेनियाका समोआ, पलाउ आइल्यान्डस् र टुभालुमा भिसा अन अराइभलको सुविधा छ। |  | हेन्ली ग्लोबलको वेबसाइटको स्क्रिनसट। | दावी : भियतनाम, श्रीलंका र केही अफ्रिकीबाहेक अन्य कुनै पनि मुलुकमा नेपालीलाई अराइवल भिसाको सुविधा छैन। | तथ्य : मिथ्या सूचना। हेन्ली पासपोर्ट इन्डेक्सका अनुसार नेपाली पासपोर्टबाट बिना भिसा वा अन अराइभल भिसामा जान पाउने देशको संख्या ३७ छ। अफ्रिका बाहेक एसिया, दक्षिण अमेरिका, क्यारेबियन र ओसेनियाका देशमा पनि बिना भिसा वा अन अराइभल भिसामा जान सकिन्छ। | "
https://nepalfactcheck.org/2022/02/petro-price-fake/,पेट्रोलियम पदार्थको मूल्य बढेको समाचार गलत | कहाँ कस्तो समाचार ? | के हो तथ्य ? | तथ्य जाँच,"बुधबार रातिदेखि लागू हुने गरी पेट्रोलियम पदार्थको भाउ बढेको खबर केही अनलाइन मिडियाहरुले दिएका छन्। ती अनलाइन मिडियाहरुको दावी अनुसार बुधबार राति १२ बजेदेखि लागू हुनेगरी प्रतिलिटर पेट्रोल ५.६१, डिजेल ५.६२ र हवाई इन्धन ४.९५ रुपैयाँले भाउ बढाइएको छ। | तर हाम्रो तथ्य जाँचले नेपाल आयल निगमले मंगलबार राति पेट्रोलियम पदार्थको मूल्यबारे विज्ञप्ति प्रकाशित गरेको भए पनि भाउ बढाउने बारे कुनै निर्णय नगरेको देखिएको छ। | नेपालप्रेस अनलाइनले पेट्रोलियम पदार्थको मूल्य फेरि बढ्यो (मूल्य सूचीसहित) शीर्षकमा माघ ४ गते राति समाचार प्रकाशन गरेको छ। | समाचारमा लेखिएको छ- | नेपाल आयल निगमले फेरि पेट्रोलियम पदार्थको मूल्य बढाएको छ। बुधबार राति १२ बजेदेखि लागू हुनेगरी प्रतिलिटर पेट्रोल ५.६१, डिजेल ५.६२ र हवाई इन्धन ४.९५ ले बढाइएको निगमले जनाएको छ। | हेर्नुस् समाचारको अर्काइभ लिङ्क |  | त्यसैगरी जनताटाइम्स अनलाइनले गठबन्धन सरकारको अर्काे उपहार : फेरि बढ्यो पेट्रोलियम पदार्थको मूल्य (सूचीसहित) शीर्षकमा माघ ५ गते समाचार प्रकाशन गरेको छ। समाचारमा लेखिएको छ- | सरकारले पेट्रोलियम पदार्थको मुल्य फेरि बढाएको छ । आजबाट लागू हुने गरी नेपाल आयल निगमले पेट्रोलियम पदार्थको भारी मूल्यबृद्धि गरेको हो।
..मूल्यबृद्धिसँगै अव पेट्रोलको मूल्य १४७ रुपैया ६१ पैसा, डिजेल १३० रुपैया ६२ पैसा पुगेको छ। | हेर्नुस् समाचारको अर्काइभ लिङ्क | अरु केही अनलाइन न्युज पोर्टलहरुले पनि यो समाचार राखेका छन्- |  |  | नेपाल आयल निगमले फागुन ४ गते राति पेट्रोलियम पदार्थको मूल्य सम्बन्धी एउटा विज्ञप्ति सार्वजनिक गरेको थियो। विज्ञप्तिमा इन्डियन आयल कर्पोरेसनबाट फेब्रुअरी १६ मा प्राप्त नयाँ मूल्यमा सबै इन्धनको भाउ पहिलेभन्दा बढेर आएको र यसले घाटा अझै बढ्ने जनाइएको थियो। | सहप्रवक्ता पुस्कर कार्कीको हस्ताक्षर रहेको सो विज्ञप्तिमा पेट्रोलियम पदार्थको उपभोक्ता मूल्य बढाउने बारे भने केही उल्लेख छैन। पछिल्लो पटक निगमले माघ १८ गते भाउ बढाएको थियो। | हेर्नुस् विज्ञप्ति- |  |  | दावी : नेपाल आयल निगमले बुधबार रातिदेखि लागू हुने गरी पेट्रोलियम पदार्थको भाउ बढाएको छ। | तथ्य : मिथ्या सूचना। नेपाल आयल निगमले भारतबाट इन्डियन आयल कर्पोरेसनले पठाएको मूल्य बढेको र आफ्नो घाटा बढ्ने उल्लेख गर्दै विज्ञप्ति मात्र जारी गरेको हो, नेपालमा उपभोक्ता मूल्य बढ्ने बारे फागुन ४ गतेको विज्ञप्तिमा केही उल्लेख छैन। |  | "
https://nepalfactcheck.org/2022/01/nepali-congress/,के कांग्रेसले आफ्नो महाधिवेशनमा ‘चुच्चे हैन बुच्चे नक्सा’ प्रयोग गरेको हो? | के भनेका थिए ओलीले ? | कस्तो नक्सा प्रयोग भएको थियो? | तथ्य जाँच,"पूर्व प्रधानमन्त्री केपी शर्मा ओलीले नेपाली कांग्रेसले भर्खरै सम्पन्न आफ्नो १४ औँ महाधिवेशनमा नेपालको पुरानो नक्सा प्रयोग गरेको दावी गरेका छन्। | पुस २३ गते मूलपानीमा भएको काठमाडौँ जिल्ला अधिवेशनमा सम्बोधन गर्दै उनले कांग्रेसले महाधिवेशनमा चुच्चे हैन बुच्चे नक्सा प्रयोग गरेको भाषण गरेका थिए। | के साँच्चै कांग्रेसले महाधिवेशनमा कालापानी, लिपुलेक र लिम्पियाधुरा समेटिएको नयाँ नक्सा प्रयोग नगरी पुरानै नक्सा प्रयोग गरेको हो त? हामीले तथ्य जाँच गरेका छौँ। | २०७८ पुस २३ गते शुक्रबार मूलपानीमा भएको काठमाडौँ जिल्ला अधिवेशनका क्रममा ओलीको सम्बोधनको भिडियो नेपालप्रेसले आफ्नो फेसबुकमा राखेको छ। | भिडियोको ८ औँ मिनेटमा ओलीले भनेका छन्, ‘हामीले नेपालको भूभाग सामेल गरेर नेपालको नक्सा छाप्यौँ। संसदबाट पारित गर्‍यौँ। नेपाली कांग्रेस पनि हात उठाउनेमा त थियो पास गर्ने कुरामा संविधान। नेपालको नक्सा अहिले चुच्चे नक्सा भनिन्छ। चुच्चे नक्सा पास गर्ने ठाउँमा त नेपाली कांग्रेस पनि थियो संसदमा। तर आफ्नो महाधिवेशनमा चुच्चे हैन बुच्चे नक्सा फेरि कांग्रेसले बुच्ने नक्सा राख्यो। कसका लागि, कसको इशारामा नेपाली कांग्रेसले फेरि किन बुच्चे नक्सा पुरानै नक्सा किन राख्यो ? हाम्रो संसदले दुई तिहाईबाट मात्र हैन सर्वसम्मतिले पास गरेको, संविधान संशोधनसमेत गरेर पास गरेको लिम्पियाधुरा, लिपुलेक र कालापानी सामेल भएको नक्सा ..संविधानको उल्लङ्घन नेपाली कांग्रेसले किन गर्‍यो आफ्नो महाधिवेशनमा?’ |  | हामीले काठमाडौँको भृकुटी मण्डपमा भएको कांग्रेस महाधिवेशनको फोटो खिचेका दुई फोटो पत्रकारहरुसित यसबारे सोध्यौँ। | कान्तिपुर राष्ट्रिय दैनिकका फोटो पत्रकार अंगद ढकालले महाधिवेशनमा प्रयोग भएको फ्लेक्स देखिने फोटो पठाए। उनले खिचेको फोटोमा नेपालको नयाँ चुच्ने नक्सा  नै देखिन्छ। |  |  | फोटो जुम गरी हेर्दा। | त्यसैगरी पहिलोपोस्टका फोटो पत्रकार प्रवीण रानाभाटले हामीलाई अर्को फोटो पठाए। उनले खिचेको मञ्चको मुख्य भागमा राखिएको नेपालको नक्सामा पनि चुच्चे नक्सा नै देखिन्छ- |  | यही फोटो जुम गरी हेर्दा – |  | उनले खिचेको केपी ओली देखिने अर्को फोटोमा पनि चुच्चे नक्सा नै देखिन्छ- |  | कांग्रेस महाधिवेशनको पोस्टर सार्वजनिक गरिएको बारे इकान्तिपुरमा २०७८ मंसिर १६ गते समाचार प्रकाशित छ। समाचारमा राखिएको पोस्टरमा पनि नक्सा चुच्चे नै देखिन्छ। |  | महाधिवेशनको क्रममा महामन्त्री र कोषाध्यक्षको प्रतिवेदनमात्र सहभागीलाई वितरण गरिएको र त्यसमा नेपालको नक्सा नरहेको जानकारी कांग्रेस महाधिवेशन प्रतिनिधिसमेत रहेका गोविन्द परियारले बताए। |  | कान्तिपुरमा प्रकाशित महामन्त्रीको प्रतिवेदनको अग्रपृष्ठ जसमा पार्टीको झण्डा देखिन्छ। | दावी : नेपाली कांग्रेसले आफ्नो महाधिवेशनमा नेपालको पुरानो नक्सा प्रयोग गर्‍यो। | तथ्य : मिथ्या सूचना। महाधिवेशनको आधिकारिक पोस्टर र भृकुटीमण्डपमा आयोजित उद्घाटन समारोहका फोटोहरु गहिरिएर हेर्दा  नेपालको पुरानो बुच्चे नक्सा होइन, नयाँ चुच्चे नक्सा नै प्रयोग भएको देखिन्छ। | "
https://nepalfactcheck.org/2022/01/who-misleading-news/,के डब्लुएचओले ‘ओमिक्रोनले नै कोभिड महामारी अन्त्य गराउँछ’ भनेको हो? | कहाँ कस्तो समाचार ? | के हो तथ्य ? | डब्लुएचओ के भन्छ ? | तथ्य जाँच,"विश्व स्वास्थ्य संगठन (डब्लुएचओ)ले ओमिक्रोनले नै कोभिड महामारी अन्त्य गराउँछ भनेको दावी गरिएका शीर्षकसहितका समाचारहरु सोमबार (२४ जनवरी, २०२२) सामाजिक सञ्जालमा भाइरल भएको छ। | के यी समाचार सही हुन् ? यो विषयमा हामीले तथ्य जाँच गर्ने क्रममा भ्रामक रुपमा समाचार बनाइएको भेट्टायौँ। | न्युयोर्क डेटलाइन राखिएको यो समाचार कुन स्रोतबाट लेखिएको हो, अधिकांशले खुलाएका छैनन्। सबैका शीर्षकदेखि समाचार विवरणसम्म हुबहु देखिन्छ। | ‘ओमिक्रोनले नै कोभिड महामारी अन्त्य गराउँछः डब्लूएचओ’ शीर्षकका समाचार हामीले विभिन्न अनलाइन मिडियाहरुमा भेट्टायौँ- | रातोपाटीको फेसबुक पेजमा सेयर गरिएको यो समाचार सोमबार दिउँसोसम्म ४८६ पटक सेयर भएको छ भने साढे ३ हजार रियाक्सन र १६७ वटा कमेन्ट देखिन्छ। | नेपालप्रेसमा यो पनि यही शीर्षकमा समाचार राखिएको छ। | त्यसैगरी इकागज, राजधानी दैनिकको अनलाइन राजधानीडेली, नेपाल समाचारपत्र दैनिकको अनलाइन न्युजअफनेपाल,  मा पनि यही समाचार देखिन्छ। |  | अरु थुप्रै अनलाइन मिडियाले पनि यो समाचार राखेका छन्। गुगलमा “ओमिक्रोनले नै कोभिड महामारी अन्त्य गराउँछः डब्लूएचओ” राखेर सर्च गर्दा ५ सयभन्दा बढी नतिजा भेटियो। |  | यी समाचारहरुमा कुनै स्रोत उल्लेख गरिएको छैन। शीर्षकमा डब्लुएचओ उल्लेख गरिए पनि समाचार विवरणमा भने पहिलो लाइनमा ‘विश्व स्वास्थ्य संगठनका निर्देशक’ लेखिएको छ भने दोस्रो लाइनमा ‘डब्लूएचओका महानिर्देशक हान्स क्लुग’ले भनेको उल्लेख छ। |  | हामीले डब्लुएचओको वेबसाइटमा खोज्दा उनको पूरा नाम Dr Hans Henri P. Kluge रहेको र उनी समाचारमा दावी गरिए जस्तो डब्लुएचओका निर्देशक वा महानिर्देशक नभएर युरोपका लागि डब्लुएचओका क्षेत्रीय निर्देशक रहेको भेट्टायौँ। | भाइरल भएको समाचारमा उनले त्यस्तो दावी कहाँ गरेका हुन् भन्ने बारे केही खुलाइएको छैन। | के समाचारमा आए जस्तो उनले दावी गरेका हुन् त भनी खोज्ने क्रममा फ्रान्सेली समाचार एजेन्सी एएफपीसितको अन्तर्वार्तामा उनले यो विषयमा बोलेको देखियो। एएफपीको समाचार धेरै वटा अन्तर्राष्ट्रिय मिडियामा आएको देखिएको छ। |  | ती समाचारहरुमा क्लगले ओमिक्रोनले युरोपमा महामारीको अन्त्य गराउन सक्ने त भनिएको छ तर सँगै जोडिएको अर्को भनाई भने भाइरल भएका समाचारमा गायब बनाइएको छ। | एएफपीको समाचारमा यस्तो उल्लेख छ- | The Covid-19 pandemic has entered a new phase with the Omicron variant, which could infect 60 percent of people in Europe by March, and could bring it to an end, the WHO Europe director said Sunday. | “Its plausible that the region is moving towards a kind of pandemic endgame,” Hans Kluge told AFP, urging caution nonetheless due to the virus’ ability to mutate. (हेर्नुस् यो समाचार प्रकाशन भएका विभिन्न अन्तर्राष्ट्रिय मिडिया) |  | उनले युरोप क्षेत्र महामारीको अन्त्य हुनसक्ने दिशातर्फ उन्मुख भइरहेको विश्वास गर्न सकिने देखिएको बताएका छन्। तर साथमा भाइरसको रुप बदल्ने क्षमताका कारण सतर्क पनि हुनु पर्ने पनि उल्लेख गरेका छन्। | फ्रान्स २४ ले उनको अन्तर्वार्तामा आधारित एएफपीको समाचारको विस्तृत विवरण राखेको छ। त्यसमा उनका थप भनाई राखिएका छन्- | “We anticipate that there will be a period of quiet before Covid-19 may come back towards the end of the year, but not necessarily the pandemic coming back,” Kluge said. | But Kluge cautioned that it was still too early to consider Covid-19 endemic. | “There is a lot of talk about endemic but endemic means … that it is possible to predict what’s going to happen. This virus has surprised (us) more than once so we have to be very careful,” Kluge said. | With Omicron spreading so widely, other variants could still emerge, he warned. | यसमा उनले फेरि कोभिड-१९ यो वर्षको अन्त्यमा फर्किए पनि महामारी नै नफर्किन पनि सक्ने त भनेका छन् तर यो भाइरसले एक पटक भन्दा बढी अचम्ममा पारिसकेकोले धेरै सावधानी अपनाउनु पर्ने भन्दै अरु भेरियन्ट उत्पन्न हुनसक्ने तर्फ सचेत पनि गराएका छन्। | नेपालमा भाइरल भएका समाचारहरुमा यो विषय उल्लेख नगरी एउटा मात्र पाटो उल्लेख गरिएको छ। | डब्लुएचओ युरोपले आफ्नो आधिकारिक वेबसाइटमा २०२२ जनवरी १९ मा हल्ला र तथ्य समेटेर एउटा विवरण राखेको छ। त्यसमा महामारीको अन्त्यका लागि अझै केही बाटो बाँकी रहेको उल्लेख गर्दै त्यसका कारणमा अझै सिकिस्त बिरामी र मृत्यु गराउने डेल्टा भेरियन्ट बाँकी रहेको, महामारी अन्त्यका लागि खोप अझ बृहत् स्तरमा पुग्नुपर्ने बताएको छ। | डब्लुएचओका प्रमुख डाक्टर टेड्रोस एडह्यानम गेब्राएससले २४ जनवरी २०२२ मा कार्यकारी बोर्ड बैठकमा सम्बोधन गर्दै ओमिक्रोनलाई अन्तिम भेरियन्ट अनुमान गर्नु वा हामी महामारीको अन्त्यमा छौँ भनेर अनुमान गर्नु खतरनाक हुने चेतावनी दिएका छन्। उनले विश्वव्यापी रुपमा थप भेरियन्ट देखा पर्न उपयुक्त वातावरण बनेको पनि बताएका छन्। |  | हेर्नुस् डब्लुएचओको साइटमा सम्बोधनको पूर्ण विवरण | दावी : ‘ओमिक्रोनले नै कोभिड महामारी अन्त्य गराउँछः डब्लूएचओ’ शीर्षकका समाचार विभिन्न अनलाइन मिडियाहरुमा राखिएका छन् र सामाजिक सञ्जालमा त्यस्तो लेखिएका स्टायटस भाइरल भएका छन्। | तथ्य : भ्रामक समाचार। युरोपका लागि डब्लुएचओका क्षेत्रीय निर्देशक हान्स क्लगले ओमिक्रोनले विश्वभर कोभिड महामारी अन्त्य गराउँछ भनेका छैनन्। तर भाइरल समाचार शीर्षकले त्यस्तो भान दिएको छ। उनले युरोप क्षेत्र महामारीको अन्त्य हुनसक्ने दिशातर्फ उन्मुख भइरहेको विश्वास गर्न सकिने देखिएको बताएका हुन्। यो सँगै उनले भाइरसको रुप बदल्ने क्षमताका कारण सतर्क पनि हुनु पर्ने पनि उल्लेख गरेका थिए जसलाई भाइरल भएको समाचारमा राखिएको छैन। | डब्लुएचओका प्रमुख डाक्टर टेड्रोसले ओमिक्रोनलाई अन्तिम भेरियन्ट अनुमान गर्नु वा हामी महामारीको अन्त्यमा छौँ भनेर अनुमान गर्नु खतरनाक हुने चेतावनी दिएका छन्। ओमिक्रोनपछि महामारी नफर्किने आशा गरिएको भए पनि त्यो निश्चित भइसकेको विषय होइन र खतरा कायमै छ। त्यसैले भाइरल भएका समाचारहरु भ्रामक छन्। | "
https://nepalfactcheck.org/2022/01/sikkim-nepali-language/,के सिक्किममा नेपाली भाषालाई राष्ट्रिय भाषा घोषणा गरिएको हो? | फेसबुकमा गरिएका दावी | के हो तथ्य ? | तथ्य जाँच,"फेसबुकमा ३ लाख ७५ हजारभन्दा बढी फलोअर भएका ज्ञानेन्द्र शाहीले शनिबार लेखेका छन्, ‘भारतको सिक्किममा नेपाली भाषालाई राष्ट्रिय भाषा घोषणा गरिएको छ।’ | उनकै स्टायटस साभार गर्दै केही फेसबुक पेजहरुले पनि यही दावी सेयर गरेका छन्। | तर हाम्रो तथ्य जाँचमा उनको यो दावी भ्रामक देखिएको छ। |  | ज्ञानेन्द्र शाहीले लेखेको स्टायटसमा शनिबार रातिसम्म ७५५ प्रतिक्रिया छन् भने १३ हजार रियाक्सन छन्। यसलाई ९४ पटक सेयर गरिएको छ। अर्काइभ लिङ्क | उनको स्टायटस एनइबी रिजल्ट एन्ड न्युज लगायत फेसबुकमा अन्य थुप्रैले पनि साभार गरेका छन्। | शाहीको स्टायटसले भारतको सिक्किममा भर्खरै नेपाली भाषालाई राष्ट्रिय भाषा घोषणा गरिए जस्तो देखिए पनि त्यो सही होइन। सिक्किम भारतको २८ राज्यमध्ये एक हो। | सिक्किममा आजभन्दा ४५ वर्षअघि अर्थात् सन् १९७७ मा नै सिक्किम अफिसियल ल्याङ्गवेजेज बिल ल्याएर नेपाली, भुटिया र लेप्चा भाषालाई सिक्किम सरकारको आधिकारिक प्रयोजनमा आउने भाषा बनाइएको थियो। |  | त्यसैगरी भारत गणराज्यको संविधानको ७१ औँ संशोधन गरी सन् १९९२ मा नेपाली भाषालाई संविधानको आठौँ अनुसूचीमा समावेश गरिएको थियो। | भारतीय नेपालीहरुले सो मान्यता पाएको दिन २० अगस्तलाई नेपाली भाषा मान्यता दिवसका रुपमा मनाउने गर्छन्। | इकोनोमिक टाइम्समा सन् २०२१ जनवरी २९ मा प्रकाशित समाचार अनुसार सिक्किम सरकारले त्यहाँका विद्यालयमा शिक्षाका लागि तीन भाषा नीति लिएको छ। पहिलो भाषा र शिक्षणको माध्यम अङ्ग्रेजी हुनेछ भने हिन्दी तेस्रो भाषा। दोस्रो भाषाका रुपमा सिक्किम राज्य सरकारले मान्यता दिएका ११ भाषाहरुमध्ये कुनै पनि। सुरुमा यसमा भुटिया, नेपाली, लेप्चा र लिम्बु मात्रै थियो भने पछि तामाङ, गुरुङ, मगर, शेर्पा, मुखिया, राई र नेवार पनि थपिएको छ। यी भाषाहरुलाई पनि सिक्किम राज्यले अफिसियल बनाएको छ। | दावी : भारतको सिक्किममा नेपाली भाषालाई राष्ट्रिय भाषा घोषणा गरिएको छ। | तथ्य : भ्रामक सूचना। भारतको सिक्किममा नेपाली भाषालाई ‘राष्ट्रिय’ होइन, सरकारको आधिकारिक प्रयोजनमा आउने ‘अफिसियल’ भाषा बनाइएको ४५ वर्षअघि नै हो। भारत गणराज्यको संविधानको ७१ औँ संशोधन गरी सन् १९९२ मा नै नेपाली भाषालाई संविधानको आठौँ अनुसूचीमा समावेश गर्दै मान्यता दिइएको थियो। | "
https://nepalfactcheck.org/2022/01/ramesh-prasai-fake-news/,रमेश प्रसाइँको आँखाको शल्यक्रिया सफल भएको मिथ्या सूचना फेसबुकमा फैलँदै | कहाँ कस्तो खबर ? | के हो तथ्य ? | तथ्य जाँच,"हाल ग्यालेक्सी टेलिभिजनमा ‘लालमोहर’ नामको टक शो कार्यक्रम सञ्चालक रहेका रमेश प्रसाइँको आँखाको शल्यक्रिया सफल भएको खबर फेसबुकमा भाइरल भएको छ। | भाइरल खबरमा नेपालकै टप आँखा चिकित्सकहरु मिलेर रमेश प्रसाईको आँखाको शल्यक्रिया सफल पारेको, आँखा देखे लगत्तै खुशी हुँदै सबैभन्दा पहिला छोरी र पत्नीलाई हेरेको,  शल्यक्रिया सफल भएपछि अस्पतालमा नै बधाई दिन रवि पुगेको जस्ता विषय लेखिएका छन्। | हाम्रो तथ्य जाँचमा यो खबर पूर्णतया भ्रामक रहेको पायौँ। |  | २ लाख ३२ हजार सदस्य रहेको रमेश प्रसाइँ फ्यान क्लब नामको फेसबुक ग्रुपमा आइतबार पोस्ट गरिएको यो पोस्टमा गजबकोन्युज डट कमको पेज लिङ्क राखिएको छ। यो कुनै अनलाइन न्युज मिडिया जस्तो भने देखिएन। किनभने न यसमा सञ्चालकको नाम छ न कार्यरत पत्रकारहरुको नाम छ।  भिडियो हेर्नुस् भनेर पेजमा असम्बन्धित भिडियो पोस्ट गरिएको छ भने रमेश प्रसाइँको शीर्षक भएको पेजमा स्कूटरको असम्बन्धित समाचार राखिएको छ। | यो पोस्टमा आइतबार दिउँसोसम्म ५४२ रियाक्सन, ८९ कमेन्ट र ५ सेयर देखिन्छ। |  | त्यसैगरी १ लाख ३९ हजार सदस्य रहेको कृष्ण कँडेल एबीसी समर्थक नामको फेसबुक ग्रुपमा पनि उस्तै फोटो र उस्तै हेडलाइनसहित यही गजबकोन्युज डट कमकै पेज लिङ्क राखिएको छ। यसमा आइतबार दिउँसोसम्म ४९१ रियाक्सन,  १३६ कमेन्ट छन् भने  ११ पटक सेयर भएको छ। | सोही ग्रुपमा सिन्धुअनलाइन नामको पेज पनि सेयर गरिएको छ, जसमा शीर्षक र फोटो बाहेक अरु केही छैन। |  | आजको न्युज पढ्नु भयो शीर्षकको अर्को १ लाख ७४ हजारभन्दा बढी सदस्य भएको फेसबुक ग्रुपमा उही शीर्षक र उही फोटोसहित दुःखकोखबर डट कम नामको वेबपेजको लिङ्क सेयर गरिएको छ। ६८७ रियाक्सन भएको यो पोस्टमा १०९ कमेन्ट र ७ सेयर छन्। |  | अनलाइन न्युजपोर्टल जस्तो डिजाइन देखिए पनि यो वेबसाइटमा पनि व्यवसायिक न्युजपोर्टलमा हुनुपर्ने सञ्चालक, पत्रकारको नाम लगायत केही गुण देखिन्न। यसमा पनि प्रसाइँको शीर्षकमा स्कूटरको समाचार राखिएको छ। अर्काइभ लिङ्क। | हामीले यो विषयमा बुझ्नका लागि रमेश प्रसाइँसँग कुरा गर्‍यौँ। उनले भाइरल भएका समाचार हल्ला मात्रै भएको बताउँदै त्यस्तो अतिरन्जनामा विश्वास नगर्न अनुरोध गरे। | ‘मेरो आँखाको केस संसारको एकदमै दुर्लभ केसमा पर्छ,’ उनले अगाडि भने, ‘र यसको शल्यक्रिया हुने, उपचार हुने विधि पनि पत्ता लागेको छैन अहिलेसम्म, कुनै अभ्यास पनि भएको छैन- यो कुरा मलाई डाक्टर सन्दुक रुइतले बताउनु भएको हो।’ |  | दावी  : नेपालकै टप आँखा चिकित्सकहरु मिलेर रमेश प्रसाइँको आँखाको शल्यक्रिया सफल पारे। | तथ्य : मिथ्या सूचना। रमेश प्रसाइँको आँखाको शल्यक्रिया भएको छैन। मिथ्या सूचना राख्ने वेबपेज र त्यस्तो फैलाउने फेसबुक ग्रुपहरुले यो हल्ला फैलाएका हुन्। | "
https://nepalfactcheck.org/2023/12/gorkhapatra-news/,कोरियन भाषा परीक्षाबारे गोरखापत्रमा प्रकाशित समाचार गलत | के छ समाचारमा? | के हो तथ्य ?,सरकारी स्वामित्वको ‘गोरखापत्र’ दैनिकको मंसिर १५ गतेको अंक र सोही दिनको अनलाइन संस्करणमा समेत पहिलो चरणको सिप बिल्डिङतर्फको भाषा परीक्षामा १२ हजार ९८ जना प्रशिक्षार्थी उत्तीर्ण भएको समाचार प्रकाशित गरिएको छ । हाम्रो तथ्यजाँचले भने उक्त सामग्री मिथ्या भएको देखिएको छ। |  | गोरखापत्रको मंसिर १५ गतेको अंकको अर्थबजार पृष्ठमा ‘सिप बिल्डिङतर्फ दक्षिण कोरिया जान बाह्र हजार योग्य’ शीर्षकमा एक कोलमको समाचार छापिएको छ। उक्त समाचारमा वैदेशिक रोजगार विभाग इपिएस कोरिया शाखाका अनुसार असोज १ देखि मङ्सिर ७ सम्म सञ्चालन गरिएको पहिलो चरणको सिप बिल्डिङतर्फको परीक्षामा साढे ३५ हजार सहभागी भएको र भाषा परीक्षामा १२ हजार ९८ जना उत्तीर्ण भएको उल्लेख गरिएको छ। | गोरखापत्रमा प्रकाशित समाचारको स्क्रिनसट |  | पत्रिकाको सोही दिनको अनलाइन संस्करणमा पनि सोही विवरण सहितको समाचार प्रकाशित गरिएको छ । | अनलाईन संस्करणमा प्रकाशित समाचारको स्क्रिनसट | अनलाइन समाचारको आर्काइभ लिंक | समाचारको तथ्य जाँच गर्ने क्रममा हामीले इपिएस कोरिया शाखाको वेब पेज हेर्‍यौँ। त्यहाँ सिप बिल्डिङ क्षेत्रतर्फको कोरियन भाषाको नतिजा प्रकाशित सम्बन्धी सूचना देख्यौँ। उक्त सूचनामा पहिलो चरणको कोरियन भाषा परीक्षामा चार हजार ९८ जना उत्तीर्ण भएको उल्लेख गरिएको छ। | सूचनामा २०८० असोज १ देखि मंसिर ७ गतेसम्म सञ्जालन भएको सिप बिल्डिङ क्षेत्रतर्फको पहिलो चरणको कोरियन भाषा परीक्षामा ३०३५४ पुरुष र २१५३ महिला गरी कूल ३५५०७ जना सहभागी भएकामा ३९०१ जना पुरुष र १९७ महिला गरी कूल ४०९८ जना उत्तीर्ण भएको उल्लेख गरिएको छ। | इपिएस कोरिया शाखाले प्रकाशित गरेको सूचनाको स्क्रिनसट |  | लिंक | त्यस्तै ह्युमन रिसोर्स डेभलपमेन्ट सर्भिस अफ कोरियाको वेबपेजमा पानी जहाज निर्माण क्षेत्रको सिप परीक्षा सम्बन्धी सूचना प्रकाशित गरिएको छ। उक्त सूचनामा पनि पहिलो चरणको परीक्षामा ४०९८ जना उत्तीर्ण भएको उल्लेख गरिएको छ। | उक्त सूचनाको स्क्रिनसट | लिंक | दावी : सिप बिल्डिङतर्फ क्षेत्रतर्फको कोरियन भाषा परिक्षामा बाह्र हजार ९८ उत्तीर्ण | दावीकर्ताः गोरखापत्र दैनिक | तथ्यः मिथ्या सूचना। इपिएस कोरिया शाखा र ह्युमन रिसोर्स डेभलपमेन्ट सर्भिस अफ कोरिया (एचआरडिके) को वेबपेजमा २०८० असोज १ देखि मंसिर ७ गतेसम्म सञ्जालन भएको सिप बिल्डिङ क्षेत्रतर्फको पहिलो चरणको कोरियन भाषा परिक्षामा ४०९८ जना उत्तीर्ण भएको उल्लेख गरिएको छ। आधिकारिक निकायले प्रकाशित गरेको विवरण र गोरखापत्रमा प्रकाशित विवरणमा फरक देखिएकाले गोरखापत्रमा प्रकाशित समाचार मिथ्या रहेको निष्कर्षमा हामी पुग्यौँ।
https://nepalfactcheck.org/2023/12/rabi-lamichhane-viral-photo-church-fact-check/,के रवि लामिछानेले इंग्ल्यान्डको चर्चमा कार्यक्रम गरेका हुन् ? | के छ भाइरल फोटोमा? | के हो तथ्य ? | तथ्य जाँच,"राष्ट्रिय स्वतन्त्र पार्टी (रास्वपा)का सभापति रवि लामिछाने बेलायत भ्रमणको एउटा फोटो अहिले सामाजिक सञ्जालमा भाइरल छ जसमा उनी सहभागी कार्यक्रमको पृष्ठभूमिमा जिसस क्राइस्टको मूर्ति देखिन्छ भने  ‘चर्च अफ इंग्ल्यान्ड’ लेखेको पनि देखिएको छ। | तर हाम्रो तथ्य जाँचमा भने यो फोटो मिथ्या देखिएको छ। फोटो चर्चमा नभएर बेलायतको एउटा रेस्टुरेन्टमा खिचिएको र त्यसलाई सम्पादन गरी जिसस क्राइस्टको मूर्ति थपिएको हामीले पायौँ। | अर्जुन ज्ञवाली नाम गरेको एक्स (पहिलेको नाम ट्विटर) अकाउन्टबाट बुधबार साँझ (२७ मंसिर, २०८०) रास्वपाका सभापति रवि लामिछानेसहित तीन जना देखिने एउटा फोटोसहितको पोस्ट गरिएको छ। | फोटोमा पछाडिपट्टी नेपालको झण्डा छड्के गरी राखिएको छ भने लामिछानेको छेउमा रातो खादा लगाएका व्यक्तिको पछाडि क्रसमा झुण्डिएको जिसस क्राइस्टको मूर्ति देख्‍न सकिन्छ। क्राइस्टतर्फ इङ्गित गर्दै फोटोमा ठूलो अक्षरले ‘चर्च अफ इंगलैंड,  रवि लामिछाने’ लेखिएको छ। | यो पोस्टमा शुक्रबार मध्याह्न (२९ मंसिर २०८०) सम्म ३० रिट्विट, १४७ लाइक, ३९ कमेन्ट र १३ हजार ७ सय भ्युज देखिन्छ। |  | एक्समा पोस्ट गरिएको सामग्रीको स्क्रिनसट | सो ट्विटको अर्काइभ लिंक हेर्न यहाँ क्लिक गर्नुस्। | त्यस्तै लेखक राई नामको फेसबुक एकाउन्टबाट बुधबार बिहान (२७ मंसिर, २०८०) सोही फोटोसहित स्टायटस पोस्ट गरिएको छ। पोस्टमा रवि लामीछानेलाई फेसबुकमा मेन्सन गर्दै उनी क्रिश्चियनहरूको विशेष दूतमा नियुक्त भएको दावी पनि गरिएको छ। |  |  | फेसबुकमा पोस्ट गरिएको तस्वीर सहितको सामग्रीको स्क्रिनसट | फेसबुक पोस्टको अर्काइभ लिङ्क हेर्न यहाँ क्लिक गर्नुस्। | आलोचनात्मक प्रतिक्रियाहरु सहित यो फोटो सामाजिक सञ्जालमा भाइरल भएपछि हामीले मूल फोटो खोजी थाल्यौँ। यसका लागि हामीले रास्वपाकी सहप्रवक्ता प्रतिभा रावलसँग सम्पर्क गर्‍यौँ। उनले भाइरल फोटो सही नभएको बताएपछि हामीले ओरिजिनल फोटो उपलब्ध गराउन आग्रह गर्‍यौँ। | हाम्रो आग्रहलाई स्वीकार गर्दै उनले उक्त फोटो खिच्ने वाचस्पति रेग्मीसित सम्पर्क गराइदिइन्। रेग्मीले भाइरल फोटोको ओरिजिनल कपि इमेलमार्फत् हामीलाई पठाइदिए। त्यसमा मञ्चको पृष्ठभूमिमा क्राइस्टको मूर्ति देखिँदैन। मूर्ति भएको ठाउँमा मालाजस्तो वस्तु झुण्डिएको देख्न सकिन्छ । |  | हामीले प्राप्त गरेको ओरिजिनल फोटो। फोटो डाउनलोड गर्न यहाँ क्लिक गर्नुस्। | हामीले फोटो खिच्ने व्यक्ति रेग्मी नै हुन् वा होइनन् भनेर पुष्टि गर्न यो फोटो कहिले र कुन डिभाइसबाट खिचेको भनेर जिज्ञासा राख्यौँ। उनले डिसेम्बर १० तारिखमा सामसुङ ग्यालेक्सी एस २३ + ले खिचेको बताए। | उनले पठाएको ओरिजिनल फोटोलाई हामीले jimpl.com मा राखी EXIF डेटा जाँच्यौँ। त्यसमा रेग्मीले भनेकै विवरण देखियो। |  | jimpl मा देखिएको क्यामेराको विवरण |  | jimpl मा देखिएको फोटो खिच्दाको समय। | भाइरल फोटोमा कार्यक्रम ‘चर्च अफ इंगलैंड’मा भएको दावी गरिए पनि लामिछाने उपस्थित उक्त कार्यक्रमका संयोजक ज्ञान गुरुङ र फोटोमा देखिएका रास्वपाका केन्द्रीय सदस्य दीपक बोहोराले यो कार्यक्रम स्विनडनस्थित दिवाली रेस्टुरेन्टमा भएको जानकारी गराए। फोटोमा जिपिएस डेटा नरहेकोले हामीले लोकेसनको बारेमा मेटाडेटाबाट जानकारी पाउन सकेनौँ। | तर, यसको तथ्य जाँचका लागि हामीले गुगल म्यापमा रहेको दिवाली रेस्टुरेन्टको स्ट्रिट भ्युमा गयौँ। त्यहाँ हामीले यस्तो भेट्टायौँ- |  | हामीले भाइरल फोटोमा रहेको झ्यालमा उल्टो देखिएको अक्षरलाई सुल्टोमा पढ्न फोटोलाई पाइनटुल्समार्फत् फ्लिप गर्‍यौँ र यो फोटोमा देखिएको झ्यालमा रहेको अक्षरसित तुलना गर्‍यौँ। अक्षर र अक्षरको शैली हुबहु देखिन्छ। |  | त्यसैगरी भाइरल फोटोमा देखिएको झ्यालको पृष्ठभूमिमा हरिया रुखबिरुवा छन्, हामीले गुगल स्ट्रिट भ्युबाट यो रेस्टुरेन्टको पारीपट्टी देखिने दृश्य हेर्दा त्यहाँबाट हरिया रुखबिरुवा देखिने नै पायौँ। हेर्नुस् स्क्रिनरेकर्ड- |  | दावी : बेलायतमा रवि लामिछाने जिसस क्राइस्टको मूर्ति रहेको चर्च अफ इंगल्यान्डमा भएको कार्यक्रममा उपस्थित भए। | दावीकर्ता : सामाजिक सञ्जाल प्रयोगकर्ता। | तथ्यः मिथ्या सूचना। सामाजिक सञ्जालमा भाइरल फोटोका बारेमा सो फोटो खिच्ने व्यक्ति, रवि लामीछाने उपस्थित कार्यक्रमका संयोजकसँगको कुराकानी, फोटोको मेटा डेटा र कार्यक्रम भएको स्थलको गुगल स्ट्रिट भ्युका आधारमा सो कार्यक्रम बेलायतको स्विनडनस्थित दिवाली रेस्टुरेन्टमा भएको र फोटोलाई सम्पादन गरेर जिसस क्राइस्टको फोटो थपेर मिथ्या जानकारीसहित प्रचार गरिएको निष्कर्षमा हामी पुग्यौँ।"
https://nepalfactcheck.org/2023/11/kantipur-misleading-news-on-tiktok-statistics/,के ‘कान्तिपुर’ले दावी गरे जस्तो अधिकांश साइबर अपराधका उजुरी टिकटकसँग सम्बन्धित हो? | के छ ‘कान्तिपुर’को दावी? | के हो तथ्य ? | तथ्य जाँच,"लक्ष्मीपूजाको भोलिपल्ट बसेको मन्त्रिपरिषद्को बैठक (२०८० कात्तिक २७ गते) बारे जानकारी दिँदै नेपाल सरकारका प्रवक्ता तथा  सञ्चार तथा सूचना प्रविधि मन्त्री रेखा शर्माले टिकटक बन्द गर्ने निर्णय गरेको जानकारी दिइन्। त्यसको भोलिपल्टै नेपाल दूरसञ्चार प्राधिकरणले सबै इन्टरनेट सेवा प्रदायकहरु र मोवाइल सेवा प्रदायकहरुलाई टिकटकको पहुँचमा तत्काल रोक लगाउन सूचना पनि जारी गर्‍यो। | टिकटक बन्द गर्ने सरकारी निर्णयअघि कान्तिपुर दैनिकले कात्तिक २१ गते अधिकांश साइबर मुद्दा टिकटकसँग सम्बन्धित रहेको दावीसहितको समाचार प्रथम पृष्ठमा प्रकाशित गरेको थियो भने सोही दावी भोलिपल्टको सम्पादकीयमा र सरकारले प्रतिबन्ध लगाएको दिन पनि इकान्तिपुरमा प्रकाशन गरेको छ। तर हाम्रो तथ्य जाँचमा कान्तिपुरको दावी मिथ्या देखिएको छ। अधिकांश साइबर मुद्दा टिकटकसँग सम्बन्धित नभएर फेसबुक/मेसेन्जरसँग सम्बन्धित भएको नेपाल प्रहरीको आधिकारिक तथ्याङ्कमा भेटिएको छ। | २०८० कात्तिक २१ गते मंगलबारको कान्तिपुर दैनिकको प्रथम पृष्ठमा ‘टिकटक नियमन नहुँदा बढ्दै अराजकता’ शीर्षकको समाचार प्रकाशन भएको छ। समाचारमा टिकटकको लोगोसहित हाइलाइट्समा लेखिएको छ- ‘पछिल्लो ४ वर्ष ३ महिनाभित्रमा १ हजार ६ सय ४८ वटा साइबर अपराधका उजुरी दर्ता भएका छन् । अधिकांश साइबर मुद्दा टिकटकसँग सम्बन्धित’ | समाचारको दोस्रो प्याराग्राफमा लेखिएको छ- ‘पछिल्लो समय साइबर ब्युरोले थामिनसक्नु गरी टिकटकमार्फत भएका साइबर अपराधका उजुरी झेलिरहेको छ।’ | समाचारको तेस्रो प्याराग्राफमा लेखिएको छ- ‘पछिल्लो समय टिकटकको दुरुपयोग गरी साइबर आपराधिक गतिविधि गर्ने घटना तीव्रतर गतिले बढेको देखिन्छ । साइबर ब्युरोको केन्द्रीय तथ्यांकअनुसार २०७६/७७ मा साइबर अपराधका जम्मा ४ वटा उजुरी परेकामा एक वर्ष नबित्दै त्यो संख्या ७० मा पुग्यो । २०७८/७९ मा २ सय ३३ वटा उजुरी दर्ता भएकामा अर्को आवमा ७ सय २१ वटा र २०८०/८१ को तीन महिनामै ६ सय २० वटा उजुरी परिसकेका छन् । पछिल्लो ४ वर्ष ३ महिनाभित्रमा १ हजार ६ सय ४८ वटा साइबर अपराधका उजुरी दर्ता भएका छन् । अधिकांश साइबर मुद्दा टिकटकसँग सम्बन्धित छन् ।’ | इकान्तिपुरमा प्रकाशित समाचारको अर्काइभ लिङ्क। | त्यसैगरी २०८० कात्तिक २२ गते बुधबारको कान्तिपुर दैनिकको  ‘टिकटकले फैलाएको उन्माद नियमन कहिले ?’ शीर्षकको सम्पादकीयमा पनि यस्तै दावी गर्दै लेखिएको छ- “साइबर ब्युरोमा आर्थिक वर्ष २०७९/८० मा साइबर अपराधका ७ सय २१ उजुरी परेकामा चालु आर्थिक वर्षको तीन महिनामै ६ सय २० वटा उजुरी दर्ता भएका छन् र अधिकांश टिकटकसँग सम्बन्धित छ । अपराध नियन्त्रणका लागि टिकटकलाई नियमन गर्न अत्यावश्यक भइसकेको प्रहरीको तथ्यांकले प्रस्ट्याउँछ ।” | हेर्नुस् सम्पादकीयको अर्काइभ लिङ्क। | यस्तै, २०८० कात्तिक २७ गते सरकारले टिकटकमा प्रतिबन्ध लगाउने निर्णय भएको जानकारी दिएको दिन इकान्तिपुरमा प्रकाशित ‘नेपाल मात्र होइन अन्य मुलुकमा पनि बन्द छ टिकटक’ शीर्षकको समाचारमा शीर्षकमुनि लेखिएको छ- ‘पछिल्लो ४ वर्ष ३ महिनाभित्रमा १ हजार ६ सय ४८ वटा साइबर अपराधका उजुरी दर्ता भएका छन् । अधिकांश साइबर मुद्दा टिकटकसँग सम्बन्धित छन्।’ | हेर्नुस् समाचारको अर्काइभ लिङ्क। | अधिकांश साइबर मुद्दा टिकटकसँग सम्बन्धित भएको कान्तिपुरको यो दावीको तथ्य जाँच गर्न हामीले नेपाल प्रहरीको आधिकारिक वेबसाइट हेर्‍यौँ। | सूचनाको हक सम्बन्धी ऐन, २०६५ को दफा ५ (३) र नियमावलीको नियम ३ बमोजिम नेपाल प्रहरीले २०७७ साउन १५ गतेदेखि त्रैमासिक कार्य प्रगति विवरण सार्वजनिक गरी वेबसाइटमा राख्ने गरेको छ। यहाँ क्लिक गरी हेर्न सकिन्छ। | यो विवरणमा साइबर ब्युरोको सामाजिक सञ्जालसम्बन्धी कारबाहीको विवरण पनि समेट्ने गरिएको छ। यसमा सामाजिक सञ्जालका विभिन्न साधनहरु फेसबुक/मेसेन्जर, भाइबर, युटयुब, इमो, ह्वाट्सएप, ट्विटर, इन्स्टाग्राम, टिकटक आदिको छुट्टाछुट्टै संख्यात्मक विवरण रहेको छ। | हामीले उक्त वेबसाइटमा राखिएका २०७७ साउन १ गतेदेखि २०८० असोज मसान्तसम्मका १४ वटा पीडीएफ डकुमेन्टहरु डाउनलोड गर्‍यौँ र त्यसमा रहेको सामाजिक सञ्जालसम्बन्धी कारबाहीको विवरणको स्क्रिनसट मात्र लिएर एक ठाउँमा जम्मा गरी गुगल डकुमेन्टसमा सेभ गर्‍यौँ। यहाँ क्लिक गरी हेर्न सक्नुहुन्छ। | त्यसपछि हामीले त्यसमा भएका तथ्याङ्कलाई गुगल सिट्समा भरेर गणना गर्‍यौँ। | गणनाको नतिजा यस्तो आयो- | नेपाल प्रहरीले सामाजिक सञ्जालसम्बन्धी उजुरी तथा कारबाहीको विवरण सार्वजनिक गर्न थालेदेखि नै फेसबुक र मेसेन्जरको विषयमा परेको उजुरीको संख्या बढी छ। प्रहरीको विवरणमा टिकटक समावेश हुन थालेको २०७८ वैशाखमा प्रकाशित विवरणदेखि मात्रै हो। | कुन त्रैमासिक अवधिमा कुन सामाजिक सञ्जालको विषयमा कति उजुरी र कारबाही भयो यो लाइन चार्ट रेसमा हेर्नुस्- | २०७७ साउनदेखि २०८० असोजसम्मको त्रैमासिक विवरणहरुलाई जोडेर प्रतिशतमा हिसाब निकाल्दा टिकटकको हिस्सा सात प्रतिशत मात्रै देखियो। जबकि फेसबुक/मेसेन्जरको हिस्सा ८० प्रतिशत छ। |  | दावी : अधिकांश साइबर मुद्दा टिकटकसँग सम्बन्धित रहेको छ। | दावीकर्ता : कान्तिपुर दैनिक। | तथ्य : मिथ्या सूचना। नेपाल प्रहरीले सूचनाको हक अन्तर्गत सार्वजनिक गरेको २०७७ साउनदेखि २०८० असोजसम्मको त्रैमासिक विवरणहरु सबै जोडेर हेर्दा सामाजिक सञ्जालसम्बन्धी अधिकांश उजुरी/कारबाही टिकटकसँग हैन,  फेसबुक/मेसेन्जरसँग सम्बन्धित देखियो। फेसबुक/मेसेन्जरसँग सम्बन्धित उजुरी तथा कारबाही ८० प्रतिशत छ भने टिकटकसँग सम्बन्धित मात्र सात प्रतिशत। तसर्थ कान्तिपुरको दावी मिथ्या ठहरिन्छ।"
https://nepalfactcheck.org/2023/11/vpn-tiktok/,भिपिएनबाट टिकटक चलाउँदा खातामा रहेको लाखौँ रुपैयाँ ह्याकरले ह्याक गरेको दावी गलत | के हो तथ्य ?,"नेपाल सरकारले सामाजिक सञ्जाल टिकटकमा प्रतिबन्ध लगाएपछि भिपिएन (भर्चुअल प्राइभेट नेटवर्क) बाट चलाउने क्रममा नुवाकोटकी एक महिलाको खातामा रहेको पैसा ह्याकरले ह्याक गरिदिएको दावीसहितको सूचना सामाजिक सञ्जालमा भाइरल भइरहेको छ। तर, हाम्रो तथ्य जाँचले भने उक्त सूचना मिथ्या भएको देखाएको छ। | के छ भाइरल सूचनामा ?
फेसबुकमा नविन खड्का नाम गरेको एकाउन्टबाट सोमबार (मंसिर ४, २०८०) एउटा स्टाटस पोस्ट भयो। त्यसमा लेखिएको थियो, ‘नुवाकोट रातमाटे घर भएकी ३२ वर्षीया पुतलीमाया थापामगरले भिपिएनबाट टिकटक चलाउँदा श्रीमानले विदेशबाट पठाएको उनको खातामा रहेको २ लाख ५२ हजार रुपैयाँ ह्याकरले ह्याक गरिदिएको छ। होशियार है ! होसियार भिपिएनबाट टिकटक चलाउनेहरू!’ | यो पोस्टलाई मंगलबार (५ मंसिर २०८०) दिउँसोसम्म ४७८ पटक रियाक्ट, ९२ कमेन्ट र २३०० पटक सेयर गरिएको छ। | भाइरल सामग्रीको स्क्रिनसट । फेसबुक लिंक | त्यस्तै इशा गुरुङ नामको भेरिफाइड फेसबुक एकाउन्टबाट पनि सोमबार दिउँसो सोही विवरणसहितको सामग्री पोस्ट भएको छ। उक्त पोस्टमा मंगलबार दिउँसोसम्म ६९०० पटक रियाक्ट, १२०० कमेन्ट र २००० पटक सेयर गरिएको छ।

भाइरल पोस्टको स्क्रिनसट। लिंक | त्यसैगरी सुवास परियार नामको फेसबुक एकाउन्टबाट सोमबार नै एउटा भिडियो अपलोड गरिएको छ। त्यसमा पनि उस्तै  दावी छ। भिडियोलाई मंगलबार दिउँसोसम्म ४११ पटक रियाक्ट, ६ कमेन्ट र १६०० पटक सेयर गरिएको छ । उक्त भिडियोमा मेचिकाली खबरको वाटरमार्क देख्न सकिन्छ । मेचिकाली खबरले सोमबार उक्त भिडियो आफ्नो फेसबुक पेजमा सेयर गरेकोमा अहिले उक्त भिडियो हटाइसकिएको छ । | सुभास परियारको फेसबुक एकाउन्टबाट पोस्ट गरिएको सामग्रीका स्क्रिनसट | फेसबुक लिंक | हामीले सामाजिक सञ्जाल फेसबुकमा यस सम्बन्धी विवरण खोजी गर्दा भिपिएन प्रयोग गर्दा बैंक एकाउन्ट ह्याक भएको दाबी गरिएका सामग्री फरक फरक एकाउन्ट तथा पेजमार्फत् सेयर र भाइरल भएको फेला पार्‍यौँ  जसको स्क्रिन रेकर्ड यहाँ राखिएको छ । | हामीले भाइरल सामग्रीको तथ्य जाँच गर्ने क्रममा सबैभन्दा पहिले त्यसमा दावी गरिएको ठाउँको बारेमा खोजी गर्‍यौँ । ठाउँ खोजी गर्ने क्रममा नुवाकोटको रातमाटे साबिक रातमाटे गाविस रहेको र अहिले बेलकोटगढी नगरपालिकाको वडा नं. ७ रहेको जानकारी राष्ट्रिय परिचयपत्र तथा पञ्जीकरण विभाग अन्तर्गतको साबिकको ठेगाना अनुसारको हालको ठेगाना खोज्ने वेबसाइटबाट पाइयो। |  | हामीले त्यहाँका वडाध्यक्ष भुवनेश्वर नेपालसँग सम्पर्क गर्‍यौँ । उनले यसबारेमा आफूकहाँ उजुरी नआएको र आफूले खोजी गर्दा पनि त्यस्तो नाम गरेको व्यक्ति नै फेला नपारेको जानकारी दिए। | त्यसपछि हामीले जिल्ला प्रहरी कार्यालय नुवाकोटमा सम्पर्क गरेर यसबारेमा जानकारी लियौँ। जिल्ला प्रहरी कार्यालयको टेलिफोनमा यसबारे सोध्दा त्यस्तो कुनै उजुरी वा जानकारी जिल्ला प्रहरी कार्यालयमा नआएको बताइयो। | हामीले यो विषय साइबर अपराधसँग जोडिएकाले नेपाल प्रहरीको साइबर ब्यूरोमा पनि सम्पर्क गर्‍यौँ। ब्यूरोका एसपी नरेन्द्र चन्दले यस विषयमा कुनै उजुरी नपरेको जानकारी गराए। | हामीले सामाजिक सञ्जालमा “भिपिएनबाट टिकटक चलाउँदा..” भन्ने कीवर्ड राखेर सर्च गर्दा ओखलढुंगा र प्युठानको ठेगाना राखेर नाम फरक तर अन्य विवरण उस्तै राखेर पनि सामाजिक सञ्जालमा पोस्ट भइरहेको फेला पार्‍यौँ। डोल्मा मनाङथिङ तामाङ नाम गरेको फेसबुक एकाउन्टबाट ‘यो खाली मगर टोली लाई मात्र दशा लागेको हो की नक्कली समाचार टोली हो?’ भन्दै एउटै विवरण तर फरक फरक नाम र ठेगाना भएका स्क्रिनसट राखिएको छ । | स्क्रिनसट | फेसबुक लिंक | आधिकारिक कुनै पनि न्युजपोर्टलमा यसबारे समाचार पनि हामीले भेट्टाएनौँ। | दावी : भिपिएन मार्फत टिकटक चलाउँदा खातामा रहेको पैसा ह्याकरले ह्याक गरिदिए। | दावीकर्ताः सामाजिक सञ्जाल प्रयोगकर्ता। | तथ्यः  मिथ्या सूचना। हामीले भाइरल सामग्रीका बारेमा तथ्यजाँच गर्ने क्रममा सामग्रीमा उल्लेख गरिएको ठाउँका वडाध्यक्ष भुवनेश्वर नेपाल, जिल्ला प्रहरी कार्यालय नुवाकोट र नेपाल प्रहरीको साइबर ब्यूरोमा सम्पर्क गर्दा त्यस्तो कुनै उजुरी नआएको बताए। वडाध्यक्ष नेपालले रातमाटेमा त्यस्तो नाम गरेको व्यक्ति पनि फेला नपरेको जानकारी गराए। हामीले सामाजिक सञ्जालमा एउटै विवरण सहितको फरक-फरक नाम र ठेगाना प्रयोग गरेर पनि उही सूचना पोस्ट गरेको पायौँ। आधिकारिक कुनै पनि न्युजपोर्टलमा यसबारे समाचार पनि हामीले भेट्टाएनौँ। यसै आधारमा हामी उक्त सूचना मिथ्या भएको निष्कर्षमा पुग्यौँ ।"
https://nepalfactcheck.org/2023/12/fact-check-minister-prakash-jwala/,"बालकुमारी घटनामा मन्त्री प्रकाश ज्वालाको सचिवालय, ‘गोरखापत्र’ र ‘रातोपाटी’ले गरेको दावी सही हो? | यस्तो छ दावी | के हो तथ्य ? | तथ्य जाँच","दक्षिण कोरियाको रोजगार अनुमति प्रणाली (इपिएस) को भाषा परीक्षा विवादको क्रममा राजधानीको बालकुमारीमा शुक्रबार (२०८० पुस १३ गते) भएको प्रदर्शनका क्रममा भौतिक पूर्वाधार तथा यातायात मन्त्री प्रकाश ज्वाला चढ्ने गाडी आन्दोलनकारीहरुले जलाए। | गाडीमा आफू नभएको र आफूलाई छाडेर फर्कँदै गरेको बेलामा रोकेर जलाइएको दावी उनको सचिवालय, उनलाई उद्‍धृत गर्दै सरकार नियन्त्रित अखबार ‘गोरखापत्र’ र रातोपाटी अनलाइनले गरेका छन्। तर हाम्रो तथ्य जाँचमा भने यो दावी मिथ्या देखिएको छ। | सरकारी अखबार गोरखापत्रको पुस १४ गतेको अङ्कको पृष्ठ २ मा ‘इपिएस परीक्षा विवादमा दुई युवकको मृत्यु’ शीर्षकको समाचारमा लेखिएको छ- यातायात मन्त्री ज्वालाले घटनाप्रति दुःख व्यक्त गर्दै भन्नुभयो, “गाडीमा म थिइनँ। ललितपुरको कार्यक्रममा सहभागी थिएँ। म चढ्ने गाडी सिंहदरबार फर्कँदै थियो। यसै क्रममा गाडीमा आगजनी भएछ।” |  | गोरखापत्रमा प्रकाशित समाचारको स्क्रिनसट। इपेपरको अर्काइभ | त्यसैगरी ‘भाैतिक पूर्वाधार तथा यातायात मन्त्री प्रकाश ज्वालाकाे सचिवालय’ फेसबुक पेजले घटना भएको दिन शुक्रबार दिउँसो १ बजेर  पनि ‘मन्त्रीलाई पार्टी बैठकमा छोडेर फर्किदै गरेको बा २ झ ५८६१ नम्बरको गाडीमा आगजनी भएको’ दावी गरेको छ। |  | सचिवालयको फेसबुक पेजले राखेको स्टायटसको स्क्रिनसट। अर्काइभ लिङ्क | केही निजी मिडियाले पनि मन्त्री प्रकाश ज्वालाको दावीलाई समाचार बनाएका छन्। | शुक्रबार दिउँसो प्रकाशित रातोपाटीको समाचारको शीर्षक छ- ‘मलाई छोडेर गाडी सिंहदरबार फर्किने बेला आगो लगाएछन् : मन्त्री ज्वाला’। समाचारमा ‘मन्त्री ज्वाला बैठकस्थलमा ओर्लिएपछि गाडी सिंहदरबार फर्किने क्रममा रोजगार अनुमति प्रणाली (ईपीएस) आवेदन फाराम भर्न नपाएको भन्दै आन्दोलनमा उत्रिएका युवाहरुले गाडीमा आगो लगाएर ध्वस्त पारेको’ उल्लेख गर्दै उनले ‘आफूलाई चालकले छोडेर सिंहदरबार फर्कने बेला आगजनी भएको रातोपाटीसँग बताएको’ दावी गरिएको छ। | ‘म मन्त्रालयबाट निस्किएर पार्टीको मिटिङमा गएको थिएँ । ड्राइभरले मलाई बैठकस्थलमा छाडेर बाहिरिने बेला आगो लगाएछन् । म अहिले पार्टीको मिटिङमै छु’, समाचारमा उनको भनाई उद्‍धृत गरिएको छ। |  | रातोपाटीमा प्रकाशित समाचारको स्क्रिनसट। अर्काइभ लिङ्क। | सेतोपाटी र अनलाइनखबरमा भने मन्त्री ज्वालाको भनाई उद्‍धृत गर्दै आगजनी हुनुअगाडि उनी त्यही गाडीमा रहेको उल्लेख छ। | अनलाइनखबरको समाचारमा मन्त्री क्वार्टरबाट पार्टीको केन्द्रीय समिति बैठकमा जान हिँडेको बेला बालकुमारी क्षेत्रमा प्रदर्शनकारीहरुले गाडीलाई घेरा हालेपछि निस्केको लेखिएको छ। समाचारमा उनको भनाई भन्दै लेखिएको छ-  ‘गाडीमा मसँग दुई जना पीएसओ थिए, तर उनीहरुले केही गर्न सक्ने अवस्था थिएन । उनीहरुले घेरेर राखेपछि हामी गाडीबाट निस्कियौं । प्रहरीलाई ढुंगा हानेर लेखेटे, गाडीमा आगो लगाए।’ हेर्नुस् अर्काइभ लिङ्क। | सेतोपाटीको समाचारमा बालकुमारीबाट सातदोबाटोतर्फ जाँदै गर्दा मन्त्री प्रकाश ज्वालाले आफूलाई निकालेर प्रदर्शनकारीले गाडीमा आगो लगाइदिएको बताएको लेखिएको छ। हेर्नुस् अर्काइभ लिङ्क। | मन्त्री प्रकाश ज्वालाको फरक फरक भनाई उद्‍धृत गरिएका समाचारहरुको तथ्य जाँचका लागि हामीले सामाजिक सञ्जालमा भाइरल एउटा भिडियोको विश्लेषण गर्‍यौँ। १ मिनेट ४ सेकेन्डको यो भिडियोमा एउटा झण्डावाला सरकारी गाडीलाई प्रदर्शनकारीहरुको हुलले रोकिराखेको देखिन्छ। भिडियोको १८ औँ सेकेन्डमा गाडीमा राष्ट्रिय झण्डा प्रष्ट देख्न सकिन्छ। |  | भिडियोको स्क्रिनसट जसमा गाडीमा झण्डा देखिन्छ। | त्यसैगरी भिडियोको तेस्रो सेकेन्डबाटै ढाकाटोपी र सेतो कोट लगाएका व्यक्ति गाडीको पछाडिको भागबाट बोल्दै अगाडि आइरहेका देखिन्छन्। पाँचौँ सेकेन्डसम्ममा उनको अनुहार प्रष्टै देखिन्छ। | हामीले शब्दपाटी टिभी नामको युट्युब च्यानलमा राखिएको  ‘के भन्छन् बालकुमारी घटनाबारे मन्त्री प्रकाश ज्वाला’ शीर्षकको युट्युब भिडियोमा उनको पहिरन र यो भाइरल भिडियोको पहिरनलाई भिडाएर हेर्‍यौँ। दुवै भिडियोको पहिरन एउटै देखिन्छ। भिडियोमा मन्त्री ज्वालाले ‘आज बालकुमारी क्षेत्रमा जुन घटना भयो…’ भनेको सुनिन्छ। हेर्नुस् युट्युब भिडियोको लिङ्क। |  | भाइरल भिडियोमा देखिनेको अनुहार र पहिरन मन्त्री प्रकाश ज्वालासँग मिल्छ।  ठूलो फोटो भाइरल भिडियोको स्क्रिनसट र सानो इन्सेट फोटो मन्त्री प्रकाश ज्वालाले बालकुमारी घटनाबारे प्रतिक्रिया दिँदै गर्दाको भिडियोको स्क्रिनसट। | भिडियोको छैटौँ सेकेन्डमा उनलाई पछाडिबाट एक व्यक्तिले धकेलेको र सँगै सेनाको पहिरनमा उनका अङ्गरक्षक पनि देखिन्छन्। भिडियोको २९ औँ सेकेन्डमा गाडीको नम्बर बा २ झ ५८६१ नम्बर पनि देखिन्छ। हामीले फोटो पत्रकार प्रवीण रानाभाटले घटनास्थलमा खिचेको गाडी जल्दै गरेको फोटोमा देखिएको नम्बरसित पनि यसलाई भिडायौँ। दुवै नम्बर समान छन्। |  | भाइरल भिडियोमा देखिएको गाडी नम्बर (बायाँ) र फोटो पत्रकार प्रवीण रानाभाटले फेसबुकमा अपलोड गरेको फोटो (दायाँ)मा गाडीको नम्बर र गाडी समान छ। | यी तथ्यका आधारमा हामी यो भाइरल भिडियो सोही दिनको रहेको निश्कर्षमा पुग्यौँ। | नेपालफ्याक्टचेकको ह्वाटसएपमा आएको र सामाजिक सञ्जालमा पनि भाइरल भएको भिडियो। | दावी : बालकुमारीमा प्रदर्शनकारीले आगो लगाउनुअघि गाडीमा मन्त्री प्रकाश ज्वाला सवार थिएनन्। उनलाई छोडेर फर्किँदै गरेको बेला घटना भएको हो। | दावीकर्ता : मन्त्री प्रकाश ज्वालाको सचिवालय, उनलाई उद्‍धृत गर्दै गोरखापत्र र रातोपाटी। | तथ्य : मिथ्या सूचना । सामाजिक सञ्जालमा भाइरल भिडियोमा देखिएका व्यक्ति, उनको पहिरन र गाडी नम्बरको आधारमा भिडियो घटना भएकै दिनको रहेको देखिएकोले गाडीमा उनी नरहेको, उनलाई छाडेर गाडी सिंहदरबार जाँदै गर्दा प्रदर्शनकारीले रोकेर आगो लगाइएको दावी मिथ्या देखिन्छ।"
https://nepalfactcheck.org/2024/01/current-noodles-waiwai-trademark/,के अदालतले करेन्ट चाउचाउको बिक्रीवितरणमा रोक लगाउन आदेश दिएको हो ? | के छ समाचारमा ? | के हो तथ्य ? | तथ्यजाँच,"बिजमान्डु, बाह्रखरी, सेतोपाटी, हिमालखबर, नेपालप्रेस, अर्थसरोकार लगायतका अनलाइनहरुमा २०८० पुस १३ गते उच्च अदालतले करेन्ट चाउचाउको बिक्री वितरण नगर्न आदेश दिएको समाचार प्रकाशित गरे। फरक-फरक शीर्षकमा प्रकाशित समाचारमा उच्च अदालत पाटनले वाइवाइ चाउचाउको ट्रेडमार्क नक्कल गरेर उत्पादन गरिएकोले करेन्ट चाउचाउ बिक्री गर्न रोक लगाएको र बजारमा पठाइएका करेन्ट चाउचाउ फिर्ता गर्नुपर्ने दावी गरिएको छ। तर, हाम्रो तथ्यजाँचले भने यो विषय भ्रामक रहेको देखिएको छ। अदालतले दिएको अन्तरकालीन आदेश (अर्थात् मुद्दाको टुङ्गो नलागेसम्मका लागि विचाराधीन विषय यथास्थितिमा राख्न दिइने आदेश) मा समाचारमा दावी गरिएको विषय स्पष्ट उल्लेख छैन। | बिजमान्डुले २०८० पुस १३ गते ‘वाइवाइको ट्रेडमार्क नक्कल नगर्न करेन्टलाई उच्च अदालतको आदेश, बजारबाट पनि फिर्ता लिनु पर्ने’ शीर्षकसहित समाचार प्रकाशित गरेको छ । समाचारमा लेखिएको छ, ‘उच्च अदालत पाटनले वाइवाइ चाउचाउको ट्रेडमार्क नक्कल गरेर उत्पादन गरिएको भन्दै करेन्ट चाउचाउ बिक्री गर्न रोक लगाएको छ।’ | समाचारको पुछारमा लेखिएको छ ‘अदालतको आदेशले वाइवाइको नक्कल गरी बजारमा पठाइएका करेन्ट चाउचाउ यशोदा फुड्सले फिर्ता गर्नुपर्ने हुन्छ। यदि बजारमा पठाइएका चाउचाउ यथावत रुपमा बिक्री गरिएमा अदालतको मानहानी गरेको ठहरिने वाइवाइले जनाएको छ।’ |  |  | बिजमान्डुमा प्रकाशित समाचारको स्क्रिनसट। समाचारको आर्काइभ लिंक | त्यस्तै हिमालखबरले ‘वाइवाइको ट्रेडमार्क नक्कल नगर्न करेन्टलाई उच्च अदालतको आदेश’ शीर्षकमा समाचार प्रकाशन गरेको छ। समाचारमा लेखिएको छ, ‘उच्च अदालत, पाटनले यशोदा फूड्सलाई वाइवाइ चाउचाउको ट्रेडमार्क नक्कल गरी करेन्ट चाउचाउ उत्पादन तथा बिक्रीवितरण गर्न रोक लगाएको छ।’ |  | हिमालखबरमा प्रकाशित समाचारको स्क्रिनसट। समाचारको आर्काइभ लिंक | यस्तै बाह्रखरीले पनि ‘वाइवाइको ट्रेडमार्क चोरेकोमा करेन्ट चाउचाउको बिक्रीमा रोक, वाइवाइको ट्रेडमार्क नक्कल नगर्न करेन्टलाई उच्च अदालतको आदेश’ शीर्षकमा समाचार राखेको छ। |  | बाह्रखरीमा प्रकाशित समाचारको स्क्रिनसट। समाचारको आर्काइभ लिङ्क। | त्यसैगरी सेतोपाटीले पनि पुस १३ गते प्रकाशित समाचारमा  ‘वाइवाईको ट्रेडमार्क नक्कल नगर्न करेन्टलाई उच्च अदालतको आदेश’ शीर्षकमा समाचार राखेको छ, जसमा लेखिएको छ, ‘उच्च अदालत पाटनले यशोदा फुड्सलाई वाइवाई चाउचाउको ट्रेडमार्क नक्कल गरी करेन्ट चाउचाउ उत्पादन र बिक्री–वितरण गर्न रोक लगाएको छ ।’ |  | सेतोपाटीमा प्रकाशित समाचारको स्क्रिनसट ।  समाचारको आर्काइभ लिंक | त्यस्तै अर्थसरोकारले राखेको समाचारको शीर्षक छ- ‘उच्च अदालतको आदेश- ट्रेडमार्क चोर्ने करेन्ट चाउचाउको वितरणमा रोक लगाऊ’। |  | अर्थ सरोकारमा प्रकाशित समाचारको स्क्रिनसट। समाचारको आर्काइभ लिङ्क। | त्यस्तै नेपालप्रेसले पनि ‘वाईवाईको ट्रेडमार्क नक्कल नगर्न करेन्टलाई अदालतको आदेश, बजारमा पठाइएका पनि फर्काउनुपर्ने’ शीर्षकमा समाचार राखेको छ। हेर्नुस् आर्काइभ लिङ्क। | गुगलमा ‘वाइवाइको ट्रेडमार्क नक्कल नगर्न करेन्टलाई उच्च अदालतको आदेश’ शीर्षकसहित सर्च गर्दा अरु थुप्रै अनलाइनहरुमा पनि यो समाचार आएको देखियो। हेर्नुस्, आर्काइभ लिङ्क। | विभिन्न अनलाइन न्युजपोर्टलमा आएका समाचारको शीर्षक र समाचार सामग्रीले उच्च अदालत पाटनले वाइवाइको ट्रेडमार्क करेन्ट चाउचाउले नक्कल भएको ठहर भइसकेको, त्यही कारण बिक्री वितरणमा पनि रोक लागेको अर्थ दिन्छ। | यसको तथ्य जाँचका लागि हामीले वाइवाइ चाउचाउको उत्पादक कम्पनी सीजी फुड्स नेपाल लिमिटेडले करेन्ट चाउचाउको उत्पादक कम्पनी यशोदा फुड्स प्रालिविरुद्ध भएको विवाद केलायौँ। | नेपालको पेटेन्ट, डिजाइन तथा ट्रेडमार्क ऐन, २०२२ अनुसार ट्रेडमार्कसम्बन्धी विवादमा उजुरी दिने, पेशी तोक्ने र निर्णय दिने अधिकार उद्योग विभागलाई हुन्छ। | वाइवाइ चाउचाउ उत्पादक कम्पनीले आफ्नो ट्रेडमार्क उल्लङ्घन गरेको भन्दै करेन्ट चाउचाउका उत्पादकविरुद्ध उद्योग विभागमा २०७९ साउन २५ गते उजुरी दायर गरेको थियो। | यसमा प्रक्रिया अघि बढाउँदै उद्योग विभागले २०८० जेठ २९ गते पेशी तोकेको थियो। विभागका महानिर्देशक बाबुराम गौतमले उजुरीकर्ताको उजुरी दावी नपुग्ने ठहर गरेको थियो। | उक्त निर्णयको ठहर खण्डमा दुवैको ट्रेडमार्क शब्द, अर्थ र उच्चारणमा नै फरक देखिने उल्लेख गर्दै  ‘उपभोक्ताले समेत फरक फरक नामबाट नै चिन्न र बुझ्न सकिने देखिएकोले उजुरीकर्ताको ट्रेडमार्कसँग विपक्षीको ट्रेडमार्क मिल्दोजुल्दो भएको र उजुरीकर्ताको ट्रेडमार्कको अनधिकृत प्रयोग भएको भनी लिएको दावीमा सहमत हुन नसकिने’ उल्लेख छ। |  |  | उद्योग विभागको निर्णयको स्क्रिनसट। निर्णयको पूर्णपाठका लागि यहाँ क्लिक गर्नुस्। | विभागको निर्णयमा चित्त नबुझे उच्च अदालत पाटनमा पुनरावेदन गर्न पाइने व्यवस्था अनुसार वाइवाइ उत्पादक कम्पनीले २०८० असोज २१ गते निवेदन दर्ता गरेको थियो। सोही निवेदनमा सुनुवाई गर्दै न्यायाधीश ध्रुवराज नन्द र ब्रजेश प्याकुरेलको संयुक्त इजलासले २०८० पुस ११ गते विपक्षीहरुका नाममा अन्तरकालीन आदेश दिएको थियो। | अन्तरकालीन आदेश भनेको मुद्दामा निर्णय वा फैसला भएको विषय होइन। मुलुकी देवानी कार्यविधि संहिता, २०७४ को दफा १५६ मा अन्तरकालीन आदेश सम्बन्धी व्यवस्था छ। |  |  | अदालतको आदेशमा कतै पनि करेन्ट चाउचाउको बिक्री वितरणमा रोक लगाउने तथा बजारमा गएको सामग्री फिर्ता ल्याउने विषय उल्लेख गरिएको छैन। | आदेशमा उद्योग विभागबाट भएको निर्णय चित्त नबुझाई पुनरावेदन दायर गरी अन्तरकालीन आदेश माग गरिएको उल्लेख गर्दै वाइवाइ चाउचाउको ट्रेडमार्क, लेबल तथा र्‍यापिङ समान प्रकृतिको छ वा फरक फरक विषयको छ भन्ने विवादको विषयमा विवेचनासहित प्रस्तुत मुद्दाको फैसला हुँदा ठहरे बमोजिम हुने भन्दै उद्योग विभागले २०८० जेठ २९ गते गरेको निर्णय (माथि पूर्ण पाठ राखिएको छ) यथास्थितिमा राखी कार्यान्वयन नगर्न नगराउन भनिएको छ। | हेर्नुस् उच्चअदालत पाटनले जारी गरेको अन्तरकालीन आदेश |  | करेन्ट चाउचाउको बिक्रीवितरणमा उच्च अदालत पाटनले रोक लगाएको विषयमा समाचार प्रकाशित भएपछि उत्पादक यशोदा फुड्स प्रालिले पनि अदालतको आदेशको गलत अर्थ लगाइएको भन्दै प्रेस विज्ञप्ति जारी गरेको छ। | हेर्नुस् कम्पनीले जारी गरेको प्रेस विज्ञप्तिको प्रतिलिपि | दाबीः उच्च अदालत पाटनले करेन्ट चाउचाउको बिक्रीमा रोक लगाउन, वाइवाइको ट्रेडमार्क नक्कल नगर्न आदेश दियो। | दाबीकर्ताः बिजमान्डु, बाह्रखरी, सेतोपाटी, हिमालखबर, नेपालप्रेस, अर्थसरोकार लगायतका अनलाइनहरु। | तथ्यः भ्रामक सूचना। उच्च अदालत पाटनले यो मुद्दामा फैसला गरिसकेको छैन। मुद्दाको टुङ्गो नलाग्दासम्म उद्योग विभागले गरेको निर्णयलाई यथास्थिति राख्न अस्थायी प्रकृतिको अन्तरकालीन आदेशमात्र दिइएको हो। सो आदेशमा करेन्ट चाउचाउको बिक्री वितरण नगर्नु वा बजारबाट फिर्ता गर्नु, ट्रेडमार्कको नक्कल नगर्नु जस्ता विषय उल्लेख छैन। तसर्थ अदालतको अन्तरकालीन आदेशबारे प्रकाशित समाचार भ्रामक रहेको निष्कर्षमा हामी पुग्यौँ । | "
https://nepalfactcheck.org/2024/01/president-poster-viral-video/,राष्ट्रपतिको फोटो भएको ब्यानर हटाउँदै गरेको भाइरल भिडियो काठमाडौँको होइन बुटवलको | के छ भाइरल भिडियोमा? | के हो तथ्य ? | तथ्य जाँच,"राष्ट्रपति रामचन्द्र पौडेलको फोटो अंकित एउटा पोष्टर नगर प्रहरीले हटाउँदै गरेको एउटा भिडियो अहिले सामाजिक सञ्जालमा भाइरल छ। सो भिडियो काठमाडौँको भएको र मेयर बालेन शाहले हटाउन लगाएको दावीसहितका पोस्ट सामाजिक सञ्जालमा भेटिएको छ। | तर हाम्रो तथ्य जाँचले भने यो भिडियो काठमाडौंको नभई बुटवलको भएको र बुटवल उपमहानगरपालिकाले नै हटाउन लगाएको पायौँ। | सिटिजन एचडी नाम रहेको फेसबुक पेजले ‘बालेंन शाहले राष्ट्रपतिको ब्यानर च्यातिदिए, टेरेनन् कसैलाई, सडकको सुन्दरताका लागि लिए यस्तो निर्णय’ शीर्षकमा सोमबार (जनवरी ८) दिउँसो एउटा भिडियो अपलोड गरेको छ। भिडियोमा नगर प्रहरीले खम्बामा राखिएको राष्ट्रपति रामचन्द्र पौडेलको फोटो रहेको ब्यानर हटाउँदै गरेको देखिन्छ। | यो पोस्टमा बुधबार बिहानसम्म ११ हजार लाइक, ७८८ कमेन्ट र ४१५ सेयर देखिन्छ भने ९१ हजार पटक भिडियो हेरिएको छ। |  | सिटिजन एचडीको फेसबुक पोस्टको स्क्रिनसट। पोस्टको लिङ्क। आर्काइभ लिङ्क। | भिडियोमा भनिन्छ, ‘बालेन त्यसै बालेन भएका होइनन्, यो भिडियोलाई हेर्नुस् त, नियम कानुन सबैलाई लाग्छ। चाहे त्यो राष्ट्रपति होस् वा प्रधानमन्त्री नै किन नहोस्। सहरको सुन्दरता बिगार्दै जथाभावी टाँसेका पोस्टर र ब्यानरहरु हटाउँदै महानगरपालिकाले आफ्नो काम गर्दैछ। अब यहाँ टाँसिएको राष्ट्रपतिको ब्यानरलाई पनि मेयर बालेन शाहको निर्देशनमा हटाइँदैछ। अरु मेयर भएको भए शायद् राष्ट्रपतिको पोस्टरलाई संरक्षण गर्थे होला तर मेयर बालेन कसैलाई टेर्दैनन्, हटाउँछु भने पछि हटाएरै छाड्छन्। जसअनुसार नगरप्रहरीले राष्ट्रपति रामचन्द्र पौडेलको बीच सडकमा टाँसिएको ब्यानर हटाउँदै छन्। यो भिडियोले सामाजिक सञ्जाललाई यतिबेला गर्मी हुने गरी तताइरहेको छ।…’ | हामीले यो भिडियोको स्रोत खोज्ने क्रममा GR Gdl Blacck Bhisma नामको फेसबुक अकाउन्टबाट ६ जनवरीमा रिल्समा राखिएको यो भिडियो भेट्टायौँ। भिडियोमा हिन्दी अडियो राखिएको छ। यो भिडियो बुधबार बिहानसम्म चार लाख पटक हेरिएको छ भने ७७४ लाइक, ७१ कमेन्ट र ५३३ सेयर देखिन्छ। भिडियोमा वा पोस्टमा यो कुन ठाउँको हो, खुलाइएको छैन। भिडियोको आर्काइभ लिङ्क। | त्यस्तै शिवराज खड्का नामको फेसबुक प्रोफाइलबाट ६ जनवरीमा  नै राखिएको भिडियो बालेन सहर लेख्दै बालेन शाहको फेसबुक पेजलाई ट्याग गरिएको छ। यो भिडियोमा पनि ६४७ रियाक्सन र ९८ सेयर अनि ५९ कमेन्ट देखिन्छ। यो भिडियो बुधबार बिहानसम्म ३० हजार पटकभन्दा बढी हेरिएको छ। | यसको तथ्य जाँचका लागि हामीले भाइरल भएको भिडियोका फ्रेमहरुलाई नियालेर हेर्‍यौँ। यो फ्रेममा रहेका अक्षरहरुलाई पढ्ने कोशिश गर्‍यौँ। |  | भाइरल भिडियोको एउटा फ्रेमको स्क्रिनसट | भिडियोमा देखिएको अक्षरहरु पढ्ने क्रममा हामीले राष्ट्रपति रामचन्द्र पौडेलको फोटो रहेको ब्यानरमा ‘ऐतिहासिक जीतगढी’ ,’हस्तान्तरण तथा’, ‘हार्दिक स्वागत’ पढ्न सक्यौँ भने ब्यानर मुनिको बोर्डमा ‘रोटरी क्लब अफ बुटवल डाउनटाउनद्वारा संरक्षित बिरुवाहरु’ लेखिएको पढ्न सक्यौँ। |  | भाइरल भिडियोको स्क्रिनसटमा देखिएका पढ्न सकिने अक्षरहरु | यही कीवर्डको आधारमा हामीले गुगलमा सर्च गर्दा नागरिकन्युज, सेतोपाटी, गोरखापत्र जस्ता अनलाइनहरुमा प्रकाशित समाचारमा पुग्यौँ। | यी समाचारहरुका अनुसार, राष्ट्रपति रामचन्द्र पौडेल ऐतिहासिक जितगढी किल्ला हस्तान्तरण कार्यक्रम र मुक्तिनाथधामको भवन उद्घाटनका लागि २०८० पुस २० गते बुटवल गएका थिए। बुटवल उपमहानगरपालिका–१ मा स्थित जितगढी किल्लाको पुनःनिर्माण तथा संरक्षणपश्चात् नेपाली सेना, गरुड दल गणले बुटवल उपमहानगरपालिकालाई हस्तान्तरण गर्ने कार्यक्रम थियो। | सोही अवसरमा उनी बुटवल- १२ मा रहेको स्वामीनारायण मुक्तिनाथधाम मन्दिरको दर्शनका लागि पनि पुगेका थिए। त्यही कार्यक्रममा आएका राष्ट्रपति पौडेलको स्वागतका लागि बुटवल उपमहानगरपालिका, वडाहरुले स्वागत बोर्ड र पोष्टर लगाएका थिए। | यसै क्रममा हामीले भाइरल फोटोमा देखिएको जस्तै ब्यानर बुटवल उपमहानगरपालिका वडा नम्बर २ कार्यालयले राखेको ब्यानरको फोटो पनि भेट्टायौँ। |  | हामीले भाइरल भएको भिडियो बुटवलको मिलनचोकको भएको पायौं, जहाँ ‘रोटरी क्लब अफ बुटवलद्वारा संरक्षित बिरुवाहरु’  लेखिएको छ। हामीले यो फोटो र भाइरल भिडियोमा देखिएको स्थान एउटै भएको पायौं। |  | बुटवल मिलन चोकको फोटो |  | मिलनचोकको जुम गरिएको फोटो जसमा ‘रोटरी क्लब अफ बुटवल डाउनटाउनद्वारा संरक्षित बिरुवाहरु’ लेखिएको छ। | राष्ट्रपतिको स्वागतका लागि राखिएका पोष्टरहरु राष्ट्रपति फर्किएपछि आफूहरुले हटाएको बुटवल उपमहानगरपालिकाका प्रहरी प्रमुख जागेश्वर पाण्डेले हामीसँग बताए। | दावी : राष्ट्रपतिको फोटोसहित सडकमा टाँसिएका ब्यानर काठमाडौंका मेयर बालेन शाहले हटाए। | दावीकर्ता : सिटिजन एचडी र सामाजिक सञ्जाल प्रयोगकर्ता। | तथ्यः भ्रामक सूचना। सामाजिक सञ्जालमा भाइरल भिडियोमा देखिने दृश्य र भिडियो खिचिएको स्थलको अर्को फोटो र सो स्थानमा रहेका विवरणहरुका आधारमा सो भिडियो काठमाडौंको नभई बुटवलको रहेको र भिडियोमा भ्रामक जानकारीसहित प्रचार गरिएको निष्कर्षमा हामी पुग्यौँ।"
https://nepalfactcheck.org/2024/01/yeti-airlines-misinformation/,"के यति एयरलाइन्स विश्वकै ‘चढ्न नहुने’, ‘असुरक्षित’ एयरलाइन्सको सूचीमा परेको हो? | के छ दावी ? | के हो तथ्य ? | तथ्य जाँच","केही अनलाइन मिडियासहित सामाजिक सञ्जालमा नेपालको यति एयरलाइन्स विश्वकै चढ्न नहुने, असुरक्षित एयरलाइन्सको सूचीमा परेको खबर भाइरल भएको छ। ती समाचारमा दावी गरिए अनुसार एयरलाइन्सरेटिङ्ग्समा सात स्टार मध्ये तीनभन्दा कम रेटिङ पाउने विश्वका तीन एयरलाइन्समध्ये एकमा यति परेको हो। | तर हाम्रो तथ्यजाँचमा यो दावी भ्रामक देखियो। एयरलाइन्सरेटिङ्ग्सले नेपाल एयरलाइन्सबाहेक नेपालका अरु कुनै पनि एयरलाइन्सको रेटिङ गरेको देखिएन। इयुको प्रतिबन्ध सूचीमा भने यति एयरलाइन्समात्र हैन, नेपालका सबै एयरलाइन्स समेटिएको छ। | १९ लाख फलोअर्स भएको सूत्रन्युज नामको फेसबुक पेजले जनवरी ९ मा ‘विश्वमै अति असुरक्षित विमान कम्पनी’ लेख्दै एउटा पोस्ट फेसबुकमा सेयर गरेको छ जसमा सूत्रन्युज डट कममा प्रकाशित ‘यति एयरलाइन्स : विश्वमै अति असुरक्षित विमान कम्पनी !’ शीर्षकको समाचारको लिङ्क छ। जनवरी १७ सम्म यो पोस्टमा २ हजार रियाक्सन, १५५ कमेन्ट र १ सय पटक सेयर गरिएको छ। |  | सूत्रन्युजको फेसबुक पेजको स्क्रिनसट। फेसबुक पेज लिङ्क। अर्काइभ लिङ्क | समाचारमा दावी गरिएको छ- ‘विश्वका जोखिमपूर्ण तीन एयरलाइन्स भित्र नेपालको यति एयरलाइन्स अति जोखिम हुने कम्पनी भित्र परेको उड्डयन सम्बन्धि समाचार प्रकाशन गर्ने टकर न्युज डट कोले उल्लेख गरेको छ।’ सूत्रन्युजको समाचार अर्काइभ लिङ्क। |  | रुटिन अफ सेयर मार्केट फेसबुक पेजको स्क्रिनसट। फेसबुक लिङ्क। अर्काइभ लिङ्क। | त्यसैगरी ‘रुटिन अफ सेयर मार्केट’ नामको फेसबुक पेजले पनि ‘यती एयरलाइन्सका यात्रु १००% असुरक्षित, २०२४ मा चढ्न नहुने तीन विश्वका एयरलाइन्स सूचीमा नेपालको यती एयरलाइन्स !’ शीर्षकमा एउटा पोस्ट राखेको छ जसमा यो फ्याक्ट चेक गर्दासम्म ११ सय रियाक्सन, ११० सेयर र २९ कमेन्ट छन्। उक्त पोस्टमा अर्थकागज डट कममा प्रकाशित सोही शीर्षकको समाचारको लिङ्क राखिएको छ। | अर्थकागज डट कममा प्रकाशित समाचारमा पनि ‘टकरन्युज डट को’को समाचारलाई आधार बनाइएको छ। हेर्नुस् अर्थकागजमा प्रकाशित समाचारको स्क्रिनसट। |  | समाचारको लिङ्क।अर्काइभ लिङ्क। | नेपालप्रेसले पनि पुस २४ गते (जनवरी ९) मा ‘२०२४ मा चढ्न नहुने तीन विश्वका एयरलाइन्स सूचीमा पर्‍यो नेपालको यती एयरलाइन्स’ शीर्षकको समाचार राखेको थियो। प्रकाशन भएको केही समयमा नै हटाइएको सो समाचारको अर्काइभ हेर्न यहाँ क्लिक गर्नुस्। | सो समाचारमा पनि ‘टकरन्यूज डट कोले एयरलाइन्स रेटिङको तथ्यांकलाई आधार मानेर बनाइएको सूचीमा यती एयरलाइन्स पनि परेको’ दावी गर्दै ‘सात स्टारमा तीनभन्दा कम ल्याउने तीन एयरलाइन्समा यती परेको’ लेखिएको छ। | नेपालप्रेसमा प्रकाशित समाचारको अर्काइभ स्क्रिनसट। | यसको तथ्य जाँचका लागि हामीले नेपाली अनलाइन न्युजपोर्टलहरुमा प्रकाशित समाचारले स्रोत बनाएको ‘टकरन्युज डट को’ मा प्रकाशित समाचार खोज्यौँ। केही अनलाइनहरुले लिङ्कब्याक राखेको कारण पनि हामीलाई ओरिजिनल सोर्समा पुग्न गाह्रो भएन। | समाचार टकरन्युजमा नभई टिकरन्युज (tickernews.co) मा प्रकाशन भएको हामीले पायौँ। | टिकरन्युजमा जनवरी ८ मा ‘Worst airlines to avoid in 2024’ शीर्षकमा समाचार प्रकाशन भएको छ। टिकरन्युजले airlineratings.com ले एयरलाइन्सहरुको सुरक्षा मापदण्डलाई मूल्याङ्कन गर्दै दिने सात स्टारको रेटिङमा तीन वटा एयरलाइन्सले तीन भन्दा तल स्टार मात्रै पाएको उल्लेख छ। टिकरन्युजका अनुसार यस्ता एयरलाइन्समा इन्डोनेसियाको लायन एयर, नेपालको यति एयरलाइन्स र पपुआ न्युगिनीको पिएनजी एयर पर्छन्। | टिकरन्युजमा प्रकाशित समाचारको स्क्रिनसट। अर्काइभ लिङ्क। | हामीले टिकरन्युजको वेबसाइटलाई ध्यानसँग केलायौँ। यो न्युजपोर्टल  कहाँबाट सञ्चालित, यसमा को को छन्, कार्यालयको मोबाइल वा फोन सम्पर्क ठेगाना केही पनि उल्लेख भएको देखेनौँ। | त्यसपछि हामी टिकरन्युजमा प्रकाशित समाचारले स्रोत बताएको airlineratings.com मा गयौँ। यो वेबसाइटको सेफ्टी रेटिङ टुल (https://www.airlineratings.com/safety-rating-tool/) मा विश्वका विभिन्न एयरलाइन्सको नाम र सात वटा स्टारको रेटिङ राखिएको छ। हामीले त्यसमा नेपाल देशको एयरलाइन्स हेर्न खोज्दा यस्तो भेटियो- |  | एयरलाइनरेटिङ्गसको स्क्रिनसट। | यसमा नेपालको नेपाल एयरलाइन्सको सात स्टारमा एक स्टारमात्र रेटिङ देखिएको छ। | हामीले त्यसैमा यति एयरलाइन्स टाइप गरेर खोज्यौँ, तर देखिएन। |  | नेपाल एयरलाइन्सबाहेक अरु कुनै पनि एयरलाइन्सको रेटिङ्ग्स त्यसमा गरेको भेटिएन। | टिकरन्युजले सातमा तीनभन्दा कम स्टार मात्रै पाउने तीन वटा एयरलाइन्सको नाम मात्रै लेखेकोमा हामीले यसमा तीन भन्दा कम स्टार पाउने प्रशस्त एयरलाइन्स देख्यौँ। दुई स्टारमात्र पाउने एयरलाइन्सहरु ६ वटा छन्- |  |  | त्यसैगरी एक स्टार मात्रै पाउने एयरलाइन्स पनि नेपालको नेपाल एयरलाइन्समात्र नभएर विभिन्न देशका ८ एयरलाइन्स छन्। |  | यद्यपि, युरोपियन युनियनले आफ्नो क्षेत्रमा उडान प्रतिबन्ध लगाएका एयरलाइन्सको सूचीमा भने यति एयरलाइन्ससहित नेपालका सबै एयरलाइन्स परेका छन्। हेर्नुस् २०२३ नोभेम्बर ३० मा प्रकाशित पछिल्लो सूची। अर्काइभ लिङ्क। |  |  | दावी : यति एयरलाइन्स विश्वकै ‘चढ्न नहुने’, अति असुरक्षित एयरलाइन्सको सूचीमा परेको छ। | दावीकर्ता : टिकरन्युज, सूत्रन्युज, अर्थकागज | तथ्य : भ्रामक सूचना। नेपाली अनलाइन न्युजपोर्टलहरुले टिकरन्युजलाई र टिकरन्युजले एयरलाइनरेटिङ्ग्सलाई स्रोत बताएको छ। तर एयरलाइनरेटिङ्ग्सले भने यति एयरलाइन्सलाई सूचीकृत नै गरेको छैन। नेपालको नेपाल एयरलाइन्सलाई बाहेक अरु कुनै पनि एयरलाइन्स त्यसमा सूचीकृत छैन। यद्यपि उडान सुरक्षा समेतलाई ध्यानमा राख्दै युरोपियन युनियनले आफ्नो एयरस्पेसमा उडान प्रतिबन्ध लगाएका एयरलाइन्सको सूचीमा यति एयरलाइन्ससहित नेपालका सबै एयरलाइन्स पनि पर्छन्।"
https://nepalfactcheck.org/2024/01/onlinekhabar-fake-screenshot/,देउवासम्बन्धी अनलाइनखबरको समाचारको ‘फेक फेसबुक पेज स्क्रिनसट’ भाइरल | यस्तो छ भाइरल स्क्रिनसट | के हो तथ्य ? | तथ्य जाँच,"अनलाइनखबरको भेरिफाइड फेसबुक पेजमा प्रकाशित जस्तो देखिने एउटा स्क्रिनसट बुधबार (२०८० माघ ३ गते) सामाजिक सञ्जालमा भाइरल भयो जसमा लेखिएको छ- ‘नेपाली कांग्रेसका सभापति शेरबहादुर देउवा आफ्नै निवास बूढानीलकण्ठमा मरेका छन् ।’ पोस्टमा अनलाइनखबरको समाचारको लिङ्क छ जसको शीर्षक छ- ‘देउवा आफ्नै निवास बूढानीलकण्ठ मरे’ | तर हाम्रो तथ्य जाँचले अनलाइनखबरमा यस्तो समाचार प्रकाशित नभएको र सम्पादन गरी फेक स्क्रिनसट बनाएको देखियो। |  | फेसबुकमा भाइरल भएको अनलाइनखबरको फेसबुक पेजको जस्तो देखिने स्क्रिनसट। | बुधबार दिउँसो अनलाइनखबरको जस्तो देखिने एउटा स्क्रिनसट सामाजिक सञ्जालका ग्रुप, पेज र व्यक्तिगत वालमा भाइरल भयो। हामीलाई पनि हाम्रो ह्वाटसएप ग्रुपमा यसको तथ्य जाँचका लागि अनुरोध गर्दै स्क्रिनसट आए। | हाम्रो ह्वाटसएप ग्रुपमा आएको एउटा स्क्रिनसट यस्तो थियो- |  | हाम्रो ह्वाट्सएप (9886069780) मा आएको स्क्रिनसट। | भाइरल भएका सबै स्क्रिनसटहरुमा एउटा समानता छ। ती स्क्रिनसटहरुमा  ‘2 m’ र चार वटा मात्र रियाक्सन देखिन्छ। |  | अनलाइनखबरमा साँच्चै यस्तो समाचार प्रकाशन भएको र पछि सच्याएको हो कि भन्ने विषयमा तथ्य जाँचका लागि हामीलाई अनुरोध आएको थियो। | यसको तथ्य जाँचका लागि हामीले अनलाइनखबरको आधिकारिक फेसबुक पेजमा हेर्‍यौँ। त्यहाँ भाइरल भएको स्क्रिनसट जस्तै कन्टेन्ट र लिङ्क छ मात्र एउटा अक्षर ‘सरेका’ को ठाउँमा ‘मरेका’ र ‘सरे’को ठाउँमा ‘मरे’ देखिन्छ। |  | हामीले यो पोस्टमा भएका केही कमेन्ट पनि हेर्‍यौँ। २ लाख ६९ हजार फलोअर्स भएका इशा गुरुङले ‘किन मरे भनेको अलि अघि न ?’ लेखेकी छिन्। कतिखेर भन्ने एउटा प्रश्नको जवाफमा उनले ‘सच्चाउनु भो’ पनि लेखेकी छिन्। |  | अरु केही कमेन्टहरु पनि हामीले यस्तै पायौँ- |  |  | अनलाइनखबरको यो फेसबुक पोस्ट सम्पादित हो कि होइन भनी हामीले हेर्‍यौँ। तर त्यसमा सम्पादन भएको देखिएन। |  | पोस्ट सम्पादन गरिएको भए पोस्टको दायाँ छेउको तीन थोप्लामा क्लिक गर्दा View edit history देखिन्छ र त्यसमा पहिले के लेखिएको थियो र अहिले के लेखिएको छ, पारदर्शी रुपमा देखिन्छ। उदाहरणका लागि हेर्नुस् माइसंसारको फेसबुक पेजमा देखिएको View edit history |  | हामीले अनलाइनखबरको वेबपेजमा गएर हेर्दा भने ‘देउवा धुम्बाराहीबाट आफ्नै निवास बूढानीलकण्ठ सरे’ शीर्षक देखिएको छ। जबकि, फेसबुक पेजमा ‘देउवा आफ्नै निवास बूढानीलकण्ठ सरे’ मात्र देखिएको छ। |  | हामीले एग्रिगेटर एप हाम्रोपात्रोको फिड पनि हेर्‍यौँ। अनलाइनखबरले सुरुमा गलत हेडलाइन हालेको भए हाम्रोपात्रोको फिडमा त्यही देखिन्थ्यो। तर हाम्रोपात्रोको फिडमा पनि ‘देउवा  आफ्नै निवास बूढानीलकण्ठ सरे’ मात्र देखिएको छ। |  | हाम्रोपात्रोको फिडमा देखिएको हेडलाइनको स्क्रिनसट। | हामीले अनलाइनखबरका डेस्क सम्पादक विनोद ढकालसित पनि यसबारे सोध्यौँ। उनले भने, ‘ त्यो स्क्रिनसट हाम्रोमा पनि आइपुगेपछि डेस्कमा हल्ला भएको थियो, कतै साँच्चै गल्ती त भएको थिएन भनेर। तर रिपोर्टरले पठाएको र सम्पादन गरेको समाचार हेर्दा त्यस्तो थिएन। त्यतिन्जेल त्यो स्क्रिनसट भाइरल भइसकेको थियो र अनलाइनखबरको कार्यालयमा पनि जे पायो त्यही लेख्ने भन्दै फोनमा गालीहरु पनि आएका थिए।’ | उनले हामीलाई कांग्रेस बिट हेर्ने रिपोर्टर लिलु डुम्रेले इमेलमा पठाएको समाचार र त्यसलाई डेस्कले वर्ड फाइलमा सम्पादन गरेको समाचारको स्क्रिनसट पनि पठाए। त्यसमा पनि ‘सरे’ नै लेखिएको छ। |  | रिपोर्टरले लेखेको इमेलमा पठाएको समाचारको स्क्रिनसट |  | सम्पादन भएको समाचारको स्क्रिनसट। | ढकाललेे सुरुमा ‘देउवा आफ्नै निवास बूढानीलकण्ठ सरे’ हेडलाइन राखेको भए पनि पछि प्रष्ट पार्न ‘धुम्बाराहीबाट’ थपेर ‘देउवा धुम्बाराहीबाट आफ्नै निवास बूढानीलकण्ठ सरे’ बनाइएको पनि प्रष्ट पारे। | अनलाइनखबरले आफ्नो आधिकारिक फेसबुक पेजबाट पनि आफूहरुले ‘नलेखेको शीर्षकलाई लिएर अफवाह फैलाएको’ भन्दै ‘अनुसन्धान गर्न नेपाल प्रहरीको ध्यानाकर्षण’ गराएको छ। |  | फेसबुक पोस्ट लिङ्क। | हामीले गुगलको क्यास र अर्काइभमा पनि खोज्यौँ, तर भाइरल भएको स्क्रिनसट जस्तो शीर्षक प्रकाशन भएको भेटेनौँ। तसर्थ हामी भाइरल गरिएको स्क्रिनसट मिथ्या भएको निश्कर्षमा पुग्यौँ। | यसअघि पनि स्थापित मिडियामा प्रकाशित झैँ देखिने गरी नक्कली स्क्रिनसट भाइरल भएको विषयमा हामीले तथ्य जाँच गरिसकेका छौँ- | स्थापित मिडियाका अनलाइनमा प्रकाशन भए झैँ देखिने मिथ्या स्क्रिनसट भाइरल | के हो राष्ट्रपतिबारे सेतोपाटीमा छापिएको भन्दै भाइरल भएको स्क्रिनसटको तथ्य? |  | दावी : ‘देउवा आफ्नै निवास बूढानीलकण्ठ मरे’ शीर्षकमा अनलाइनखबरले समाचार प्रकाशन गर्‍यो। | दावीकर्ता : सोसल मिडिया प्रयोगकर्ता। | तथ्य : मिथ्या सूचना। हामीले फेसबुक पोस्टको एडिट हिस्ट्री, गुगल क्यास, अर्काइभ र हाम्रोपात्रोको फिडमा खोज्दा भाइरल भएको जस्तो शीर्षक प्रकाशन भएको भेटेनौँ। अनलाइनखबरका रिपोर्टरले इमेलमा पठाएको र अनलाइनखबरमा प्रकाशन गर्नुअघि वर्ड फाइलमामा सम्पादन गरिएको समाचारमा पनि गलत शीर्षक भेटेनौँ। भाइरल भएको स्क्रिनसट एउटै खालको भएकोले पनि यो वास्तविक स्क्रिनसट नभई कसैले सम्पादन गरेको मिथ्या स्क्रिनसट भएको निश्कर्षमा हामी पुग्यौँ। |  | "
https://nepalfactcheck.org/2024/01/khulamanch-old-photo/,फुटबल मैदान बनाउन लागेको विरोधमा खुलामञ्चमा भएको प्रदर्शन भनिएको फोटो चार वर्ष पुरानो | मिडियामा गरिएको दावी | के हो तथ्य ? | तथ्य जाँच,"काठमाडौँ महानगरपालिकाले खुलामञ्चमा फुटबल मैदान बनाउने तयारी गरेको विरोधमा शुक्रबार (जनवरी १९, माघ ५) खुलामञ्चमा पूर्व प्रधानमन्त्री बाबुराम भट्टराई, रास्वपा सभापति रवि लामिछाने, नेताहरु भीमसेनदास प्रधान, सुमन सायमी, हिसिला यमी, नागरिक अगुवा केदारभक्त माथेमा पत्रकार ऋषि धमला लगायतले प्लेकार्डसहित प्रदर्शनमा उत्रिएको दावीसहित फोटोसहितका समाचार केही अनलाइन मिडियामा आएका छन्। | तर हाम्रो तथ्य जाँचले ती फोटो चार वर्ष पुरानो भएको देखिएको छ। | अनलाइन न्युजपोर्टल रातोपाटीले ‘बाबुराम र रविले एकै ठाउँमा उभिएर भने – खुलामञ्च खुला रहन देऊ’ शीर्षकमा शुक्रबार राखेको फोटोसहितको समाचारमा लेखिएको छ- काठमाडौँ महानगरपालिकाले खुलामञ्चमा फुटबल मैदान बनाउने तयारीको विरोध भएको छ । खुल्लामञ्चलाई खेलमैदान बनाउने महानगरको नीतिविरुद्ध स्थानीय बासिन्दा र संरक्षणकर्मी उभिएका छन्। शुक्रवार पूर्व प्रधामन्त्री तथा नेपाल समाजवादी पार्टीका अध्यक्ष बाबुराम भट्टराई, पूर्वउपप्रधान तथा गृहमन्त्री समेत रहेका राष्ट्रिय स्वतन्त्र पार्टीका सभापति रवि लामिछाने, नेताहरू भीमसेनदास प्रधान, सुमन सायमी, हिसिला यमी, नागरिक अगुवा केदारभक्त माथेमा पत्रकार ऋषि धमला लगायत विरोध प्रदर्शनमा उत्रिए । खुलामञ्च खुला रहन देऊ, पुर्खाको नासो, जनताको हक लगायत नारा लेखिएका पम्पलेट बोकेर उनीहरुले विरोध जनाएका हुन् । |  | रातोपाटीको फेसबुक पेजमा यो समाचारको लिङ्कसहित गरिएको पोस्टमा २२ सय रियाक्सन छन् भने ४३६ कमेन्ट र २३ सेयर देखिएको छ। हेर्नुस् समाचारको अर्काइभ लिङ्क। | त्यसैगरी सूत्रन्युज अनलाइनले पनि ‘खुलामञ्चलाई खेल मैदान बनाउने निर्णयविरूद्ध उभिए रवि र बाबुराम, के गर्लान् बालेन ?’ शीर्षकको समाचारमा लेखेको छ- ‘…काठमाडौंको खुल्ला मञ्चलाई फुटबल मैदान बनाउने तयारीविरुद्ध पूर्वप्रधानमन्त्री भट्टराई र रास्वपा सभापति लामिछाने प्ले कार्डसहित प्रदर्शन गर्दै खुल्ला मञ्चमा उभिन पुगेका हुन्…. लामिछाने शाहको विरुद्धमा टुँडिखेलमा प्ले कार्ड बोकेर प्रदर्शनमा उत्रिनुलाई अर्थपूर्ण मानिएको छ।’ हेर्नुस् समाचारको अर्काइभ लिङ्क। |  | त्यसैगरी अर्को अनलाइन नयाँपेजले ‘बाबुराम र रवि एकै ठाउँ उभिएर भने–खुला मञ्च खुला रहन देऊ, फुटबल मैदान नबनाऊ’ शीर्षकमा फोटोसहितको समाचार राखेको छ। समाचारमा लेखिएको छ- आज (शुक्रबार) पूर्व प्रधामन्त्री तथा नेपाल समाजवादी पार्टीका अध्यक्ष बाबुराम भट्टराई, पूर्वउपप्रधान तथा गृहमन्त्री समेत रहेका राष्ट्रिय स्वतन्त्र पार्टीका सभापति रवि लामिछाने, नेताहरू भीमसेनदास प्रधान, सुमन सायमी, हिसिला यमी, नागरिक अगुवा केदारभक्त माथेमा पत्रकार ऋषि धमलालगायत विरोध प्रदर्शनमा उत्रिएका छन् । खुलामञ्च खुला रहन देऊ, पुर्खाको नासो, जनताको हकलगायत नारा लेखिएका पम्पलेट बोकेर उनीहरुले विरोध जनाएका हुन् । हेर्नुस् अर्काइभ लिङ्क। | यही फोटोसहितको समाचार अरु केही अनलाइनहरुमा पनि आएका छन्- | बाबुराम र रविले भने- खुला मञ्च खुला रहन देऊ, फुटबल मैदान नबनाऊ (समुद्रपारी डट कम) | खुलामञ्चलाई फुटबल मैदान नबनाउ भन्दै बाबुराम र रविले एकै साथ चाले यस्तो कदम (खबरसेन्टर डट कम) | यसको तथ्य जाँचका लागि हामीले अनलाइन मिडियामा आएको फोटोलाई गुगलबाट रिभर्स इमेज सर्च गरी खोजी हेर्‍यौँ। यो क्रममा हामी माइरिपब्लिकाको २०१९ नोभेम्बर ९ तारिखमा प्रकाशित यो समाचारमा आइपुग्यौँ- |  | सार्वजनिक भूमिमा बढ्दो अतिक्रमणले खुला ठाउँ खुम्चिन थालेको विरोधमा चार वर्षअघि ‘अकुपाइ टुँडिखेल’ अभियान सुरु हुँदा समाचारमा रहेको फोटो र शुक्रबार खुलामञ्चमा फुटबल मैदान बनाउन लागेको विरोधमा भएको प्रदर्शन दावी गर्दै प्रकाशित फोटो हुबहु देखियो। हेर्नुस् माइरिपब्लिकाको समाचारको अर्काइभ लिङ्क। | माइरिपब्लिकाले फोटोको स्रोत समाजवादी पार्टी/ट्विटर उल्लेख गरेको देखेपछि हामीले बाबुराम भट्टराई नेतृत्वको नेपाल समाजवादी पार्टीको एक्स (पहिलेको ट्विटर) अकाउन्टमा यही फोटो खोज्यौँ। | नोभेम्बर ९, २०१९ मा नेपाल समाजवादी पार्टीको एक्स अकाउन्ट @SPONepal मा तीन वटा फोटो पोस्ट गरिएकोमा यही फोटो पनि रहेको हामीले देख्यौँ- |  | यही पुरानो फोटो राख्दै पूर्व प्रधानमन्त्री बाबुराम भट्टराईले शुक्रबार (जनवरी १९) मा ‘खुलामञ्चलाई खुलै रहन दिउँ’ लेख्दै एक्समा पोस्ट गरेका थिए। |  | अकुपाई टुँडिखेल अभियानका संयोजक विजय श्रेष्ठले  खुलामञ्चमा दुई वटा फुटबल मैदान बनाउन लागेको जानकारी प्राप्त भएको भन्दै स्थानीय सरकारलाई फुटबल मैदान आवश्यक लागेमा रङ्गशाला (पूर्ण टुँडिखेलको भाग) वा सानो टुँडिखेल प्रयोग गर्न सकिने भएकोले खुलामञ्चलाई पूर्ण रुपमा खुल्ला नै राख्न आग्रह गर्दै पुस २९ गते विज्ञप्ति सार्वजनिक गरेका थिए। उक्त विज्ञप्ति एक्समा पनि राखिएको छ। |  | यसबाहेक अकुपाई टुँडिखेलले टुँडिखेलमा विरोध प्रदर्शनको कुनै कार्यक्रम गरेको देखिएको छैन। अतः चार वर्षअघि अकुपाई टुँडिखेल अभियान सुरु हुँदाको फोटोलाई अहिले बाबुराम भट्टराईले गरेको ट्विटसँग जोडेर भ्रामक सूचना सम्प्रेषण भएको निश्कर्षमा हामी पुग्यौँ। | दावी : काठमाडौँ महानगरपालिकाले खुलामञ्चमा फुटबल मैदान बनाउने तयारी गरेको विरोधमा शुक्रबार (जनवरी १९, माघ ५) खुलामञ्चमा पूर्व प्रधानमन्त्री बाबुराम भट्टराई, रास्वपा सभापति रवि लामिछाने, नेताहरु भीमसेनदास प्रधान, सुमन सायमी, हिसिला यमी, नागरिक अगुवा केदारभक्त माथेमा पत्रकार ऋषि धमला लगायतले प्लेकार्डसहित प्रदर्शन गरे। | दावीकर्ता : रातोपाटी, सूत्रन्युज, नयाँपेज, समुद्रपारी, खबरसेन्टर। | तथ्य : भ्रामक सूचना। समाचारमा प्रकाशित फोटो चार वर्षअघि अकुपाई टुँडिखेल अभियान सुरु हुँदाताकाको हो। बाबुराम भट्टराईले  खुलामञ्चलाई खुला राख्न अनुरोध गर्दै पुरानो फोटो ट्विट गरेका हुन्। तर मिडियाले शुक्रबार विरोध प्रदर्शन गरिएको दावी गर्दै भ्रामक समाचार राखेको निश्कर्ष हाम्रो छ। | "
https://nepalfactcheck.org/2024/01/nam-summit/,के नाम शिखर सम्मेलनमा नेपाल बाहेक अरु देशबाट विदेश मन्त्री वा विदेश सचिवमात्र गएका हुन्? | के छ दावी ? | के हो तथ्य ? | तथ्य जाँच,"युगाण्डामा भर्खरै सकिएको असंलग्न राष्ट्रहरुको १९ औँ शिखर सम्मेलनमा नेपालबाहेक अरु मुलुकबाट विदेशमन्त्री वा विदेश सचिव (मात्र) गएको दावी गरिएको पोस्ट सामाजिक सञ्जालमा भाइरल भएको छ। तर हाम्रो तथ्य जाँचमा यो सम्मेलनमा थुप्रै देशहरुबाट राष्ट्रप्रमुख र सरकार प्रमुखको सहभागिता भएको देखिएको छ। | फेसबुकमा १ लाख २० हजार फलोअर्स भएका राजीव खत्रीले शनिबार बिहान एउटा पोस्ट गरे। न्युज २४ टेलिभिजनका पत्रकार समेत रहेका खत्रीले युगाण्डामा भएको असंलग्न राष्ट्रहरुको शिखर सम्मेलन (नाम) मा नेपाल बाहेक अरु मुलुकबाट विदेशमन्त्री वा विदेश सचिव गएको दावी गरेका छन्। | आइतबार रातिसम्म उनको पोस्टमा २ हजार ४ सय रियाक्सन छन् भने २३० कमेन्ट र २०६ सेयर गरिएको छ। |  | राजीव खत्रीको फेसबुक पोस्टको स्क्रिनसट। आर्काइभ लिङ्क। | के खत्रीले दावी गरे जस्तै सम्मेलनमा नेपाल बाहेक अरु मुलुकबाट विदेश मन्त्री वा विदेश सचिवमात्रै गएका हुन् त ? यसको तथ्य जाँचका लागि हामीले सम्मेलन आयोजक देश युगान्डाको परराष्ट्र मन्त्रालयको आधिकारिक वेबसाइट हेर्‍यौँ। | त्यसमा जनवरी १८ मा अपडेट गरिएको सूचनामा श्रीलंकाका राष्ट्रपति रणिल विक्रमसिङ्घे, केन्याका राष्ट्रपति विलियम रुटो, इक्वेटोरियल गिनीका राष्ट्रपति टिओदोरो ओबियाङ, बहमासका प्रधानमन्त्री इबी डेभिस सम्मेलनका लागि युगान्डा आइपुगेको  उल्लेख छ। हेर्नुस् अर्काइभ लिङ्क | युगान्डाको परराष्ट्र मन्त्रालयको आधिकारिक एक्स (पहिलेको ट्विटर) ह्यान्डलमा सम्मेलनका लागि त्यहाँ पुगेका राष्ट्र तथा सरकार प्रमुखहरुको विस्तृत जानकारी राखिएको छ। यसमा राखिएको जानकारी अनुसार बोत्सवानाका राष्ट्रपति, घानाका राष्ट्रपति, साउथ अफ्रिकाका राष्ट्रपति सम्मेलनमा सहभागी हुन पुगेका थिए। |  | त्यसैगरी तान्जानियाका प्रधानमन्त्री, टर्कीका उपराष्ट्रपति, जिम्बाब्वेका राष्ट्रपति पनि सम्मेलनमा सहभागी थिए। |  | क्युबाका उपराष्ट्रपति पनि सम्मेलनमा सहभागी थिए। |  | साउथ सुडानका राष्ट्रपति, जिबुटीका राष्ट्रपति र सोमालियाका राष्ट्रपतिले पनि सम्मेलनमा सहभागिता जनाएका थिए। |  | दावी : युगान्डामा भएको असंलग्न राष्ट्रहरुको शिखर सम्मेलन (नाम) मा नेपाल बाहेक अरु मुलुकबाट विदेशमन्त्री वा विदेश सचिव (मात्र)  गएको। | दावीकर्ता : राजीव खत्री। | तथ्य : मिथ्या सूचना। सम्मेलनमा विभिन्न देशका राष्ट्र प्रमुख तथा सरकार प्रमुखहरुको पनि उपस्थिति रहेको सम्मेलन आयोजक देश युगान्डाको परराष्ट्र मन्त्रालयको वेबसाइट र सोसल मिडियामा राखेको जानकारीबाट प्रष्ट हुन्छ। दक्षिण एसियाबाटै श्रीलंकाका राष्ट्रपति रणिल विक्रमसिङ्घे सहभागी भएका थिए। तसर्थ, अरु मुलुकबाट विदेश मन्त्री वा विदेश सचिव (मात्र) गएको दावी गलत छ।"
https://nepalfactcheck.org/2024/01/fake-world-happiness-report-index/,विश्व खुसी सूचकाङ्कमा नेपाल एक नम्बरमा परेको मिथ्या सूचना एक्समा भाइरल | के छ भाइरल सामग्रीमा ? | के हो तथ्य ?,"पहिले ट्विटर नामले चिनिने एक्स सामाजिक सञ्जालमा नेपाल विश्व खुसी सूचकाङ्क २०२३ मा एक नम्बरमा परेको दावीसहितको ट्विट भाइरल भइरहेको छ। हाम्रो तथ्यजाँचले भने यो दावी मिथ्या देखिएको छ। | World of statistics नाम र @daamijhaakri ह्याण्डल भएको एक्स एकाउन्टबाट जनवरी २१, २०२४ मा वर्ल्ड ह्याप्पिनेस रिपोर्ट, टप टेन र्‍याङ्किङ लेख्दै १० वटा देशको झण्डा र नाम राखिएको छ। यसमा एक नम्बरमा नेपालको नाम झण्डासहित राखिएको छ। त्यस्तै अन्य मुलुकमा क्रमशः डेनमार्क, आइसल्याण्ड, इजरायल, नेदरल्याण्डस, स्वीडेन, नर्वे, स्वीटजरल्याण्ड, लक्जम्बर्ग, न्यूजिल्याण्ड राखिएको छ। | सोमबारसम्म यो पोस्ट १०४ पटक रिपोस्ट भएको छ भने १२३ पटक कोट, ५४१ पटक लाइक र २४ बुकमार्क भएको देखिन्छ। यो पोस्ट साढे ३९ हजार पटक हेरिएको छ। |  |  | एक्स पोस्टको स्क्रिनसट। अर्काइभ लिङ्क। | त्यसैगरी सोही विवरण सोही नामको @StatisticssOf ह्यान्डलको एक्स एकाउन्टमा पनि राखिएको छ। यो सामग्रीमा मंगलबार दिउँसोसम्म  २३ पटक रिपोस्ट, ४४ लाइक र पाँच कमेन्ट गरिएको छ भने १६ हजारभन्दा बढी पटक भ्यूज भएको छ। | एक्स पोस्टको स्क्रिनसट।   अर्काइभ लिङ्क | हामीले भाइरल सामग्रीमा प्रयोग गरिएको कीवर्ड प्रयोग गरेर एक्समा खोज्यौँ। त्यस क्रममा हामीले वर्ल्ड अफ स्टाटिस्टिक्स नाम गरेको @stats_feed ह्यान्डलको एक्स एकाउन्ट फेला पार्‍यौँ। यसमा भाइरल सामग्रीमा जस्तै देखिने गरी खुसी सूचकाङ्कमा परेका मुलुकहरुको नाम र झण्डा प्रयोग गरिएको छ। | सोमबार (जनवरी २२, २०२४) मा पोस्ट भएको यो सामग्रीमा पहिलो नम्बरमा फिनल्याण्ड रहेको छ। अन्य मुलुकको नाम भने भाइरल सामग्रीमा उल्लेख गरिएका मुलुकहरु नै क्रमानुसार राखिएको छ। उक्त विवरण वर्ल्ड ह्याप्पिनेस रिपोर्ट २०२३ मा आधारित रहेको भनिएको छ। | एक्स पोस्टको स्क्रिनसट।  लिङ्क | हामीले यसमा उल्लेख भए अनुसार World Happiness Report 2023 कीवर्ड राखेर गुगलमा सर्च गर्दा https://worldhappiness.report  डोमेनमा रहेको वेबपेज पेज फेला पार्‍यौँ। | विभिन्न तोकिएका मापदण्डका आधारमा सन् २०२० देखि २०२२ सम्मको तीन वर्षको एभरेज समयको सूचकाङ्कमा @stats_feed ह्यान्डलमा उल्लेख भए अनुसारकै शीर्ष १० मुलुकमा क्रमशः फिनल्याण्ड, डेनमार्क, आइसल्याण्ड, इजरायल, नेदरल्याण्डस, स्वीडेन, नर्वे, स्वीटजरल्याण्ड, लक्जम्बर, न्यूजिल्याण्ड रहेका छन्। |  | वर्ल्ड ह्याप्पिनेस रिपोर्ट २०२३ को कभर पेज (माथि) र तल त्यसमा उल्लेख गरिएका शीर्ष १० मुलुकहरु |  | रिपोर्टको लिंक | सूचकाङ्कमा नेपाल भाइरल सामग्रीमा दाबी गरिएजस्तो एक नम्बरमा नभएर ७८ औ स्थानमा रहेको छ। हेर्नुस् स्क्रिनसट |  | एक्समा नाम र डिस्प्ले पिक्चर (डीपी) धेरैको एउटै हुन सक्ने भए पनि ह्यान्डल भने युनिक हुन्छ अर्थात् एकसँग अर्काको मिल्दैन। @ पछि देखिने अक्षरलाई एक्सले ह्यान्डल वा युजर नेम भन्ने गर्छ। थप जानकारी एक्समा। | अतः @stats_feed जस्तै देखिने गरी नाम World of statistics र डिपी पनि समान राखी झुक्याउन मिथ्या सूचना एक्समा पोस्ट गरेको निश्कर्ष हाम्रो रह्यो। | दावी : नेपाल विश्व खुसी सूचकाङ्क २०२३ मा एक नम्बरमा। | दावीकर्ता : सामाजिक सञ्जाल प्रयोगकर्ता। | तथ्यः मिथ्या सूचना। हामीले विश्व खुसी सूचकाङ्क रिपोर्ट २०२३ को रिपोर्ट हेर्दा भाइरल सामग्रीमा गरिएको दाबी गलत भएको पायौँ ।  सूचकाङ्कको ७८ औँ स्थानमा रहेको नेपाललाई एक नम्बरमा राखेर भाइरल सामग्री पोस्ट गरिएको छ। जबकि रिपोर्टमा एक नम्बरमा फिनल्याण्ड रहेको छ।"
https://nepalfactcheck.org/2024/01/fulbright-scholorship-age-limit-misinformation/,के फुलब्राइट स्कलरसिप पाउन ४० वर्षभन्दा कम उमेर हुनुपर्छ? | के छ दावी ? | के हो तथ्य ? | तथ्य जाँच,"अमेरिकामा अध्ययन गर्न अमेरिकी सरकारले उपलब्ध गराउने फुलब्राइट स्कलरसिप पाउन ४० वर्षभन्दा कम उमेर हुनुपर्ने दावीसहितका समाचार मिडियामा आएका छन्। तर हाम्रो तथ्य जाँचले ती दावी मिथ्या देखियो। फुलब्राइट स्कलरसिपमा उमेर हद तोकिएको छैन। | संघीय संसद्को महासचिवमा सिफारिस पद्मप्रसाद पाण्डेय अहिले विवादमा छन्। उनले दुई वटा नागरिकता लिएको र एउटामा ६ वर्ष उमेर घटाइएको समाचार मिडियामा आएका छन्। उमेर घटाउन पर्नुको एउटा कारणमा अमेरिकी सरकारले दिने फुलब्राइट स्कलरसिप पाउन ४० वर्षभन्दा कम उमेरको हुनुपर्ने भएकोले दावी गरिएको छ। | कान्तिपुर टेलिभिजनमा ‘संसद्का कार्यवाहक महासचिव पाण्डेयको दोहोरो नागरिकताको यस्तो छ नालीबेली’ शीर्षकको माघ १३, २०८० को समाचारमा लेखिएको छ- | संघीय संसद्को महासचिवमा सिफारिस पद्मप्रसाद पाण्डेयले अमेरिकामा ‘फूल ब्राइट स्कलरसिप’मा अध्ययनका लागि दोस्रो नागरिकता लिएको खुलेको छ । ४० वर्ष उमेर हदका कारण अध्ययन गर्न जान नपाउने भएपछि ६ वर्ष उमेर घटाएर दोस्रो नागरिकता लिएका पाण्डेय अहिले विवादमा मुछिएका छन् । | संघीय संसद् सचिवालयका कार्यवाहक महासचिव पाण्डेयको २०४६ असार २८ गते पहिलो पटक जिल्ला प्रशासन कार्यालय पाल्पाबाट लिएको नागरिकतामा जन्ममिति २०२६ असोज १५ गते राखिएको छ । तर, अमेरिकी सरकारले दिने फूल ब्राइट स्कलरसिपमा अध्ययन गर्न आफ्नो नागरिकताको उमेरले नमिल्ने भएपछि ६ वर्ष उमेर घटाएर उनले २०३२ पुस २६ गतेको जन्ममिति राखेर २०६६ भदौ ८ गते दोस्रो नागरिकता लिए । | ४० वर्षभन्दा कम उमेरकाले मात्रै फूल ब्राइट स्कलरसिपमा अध्ययन गर्न पाउने भएकाले पाण्डेयले पदीय दुरुपयोग गरेर उमेर घटाएको पाइएको हो । | कान्तिपुर टेलिभिजनको समाचारको अर्काइभ लिङ्क। | त्यसैगरी कान्तिपुर टेलिभिजनको युट्युबमा ‘संसद्का कार्यवाहक महासचिव पाण्डेयले अमेरिकी छात्रवृत्ति पाउन उमेर घटाएर दोस्रो नागरिकता लिएको खुलासा’ शीर्षकको भिडियो राखिएको छ। त्यसमा पनि यही दावी गरिएको छ। | भिडियोमा प्रतिनिधि सभाको राज्य व्यवस्था तथा सुशासन समितिका सभापति रामहरि खतिवडाको भनाई पनि राखिएको छ। खतिवडाले भनेका छन्- ‘फुलब्राइट स्करलसिपका लागि अमेरिका जान ४० वर्षभन्दा कम उमेरको मान्छेलाई मात्र त्यो स्कलरसिप दिने र त्यसका लागि अर्को नागरिकता लिएर त्यो स्कलरसिप लिएर उहाँ पढेको भन्ने पनि आएको छ…’ |  | के साँच्चै कान्तिपुर टेलिभिजन र सांसद रामहरि खतिवडाले दावी गरे जस्तै फुलब्राइट स्कलरसिपका लागि ४० वर्षभन्दा कम उमेर हुनुपर्ने हो ? हामीले यसको तथ्य जाँचका लागि फुलब्राइट स्कलरसिपसम्बन्धी जानकारी राखिएका आधिकारिक वेबसाइटहरुमा खोज्यौँ। | अमेरिकी सरकारको ब्युरो अफ एडुकेसनल एन्ड कल्चरल अफेयर्सको वेबसाइटमा रहेको फुलब्राइट स्कलरसिप सम्बन्धी अक्सर सोधिने प्रश्नहरु (FAQ) मा एउटा प्रश्न ‘के आवेदकहरुको कुनै उमेर बन्देज छ?’ रहेको छ। जसको जवाफमा लेखिएको छ- ‘फुलब्राइट कार्यक्रममा सहभागी हुनका लागि कुनै उमेर बन्देज छैन’ | हेर्नुस् स्क्रिनसट- | आधिकारिक वेबसाइटको लिङ्क। अर्काइभ लिङ्क। | यसबारे थप स्पष्ट हुनका लागि हामीले फुलब्राइट स्कलरसिप उपलब्ध गराउने फुलब्राइट कमिसन/युसेफ नेपाल कार्यालयको इमेलमा सम्पर्क गर्‍यौँ। हामीले पठाएको इमेलको जवाफ यस्तो आयो- |  | अतः कान्तिपुर टेलिभिजन र राज्य व्यवस्था समितिका सभापति रामहरि खतिवडाले फुलब्राइट स्कलरसिपका लागि ४० वर्षभन्दा कम उमेरको हुनुपर्ने भनी गरेको दावी मिथ्या ठहर्छ। | दावी : फुलब्राइट स्कलरसिप पाउन ४० वर्षभन्दा कम उमेर हुनुपर्छ। | दावीकर्ता : कान्तिपुर टेलिभिजन, सांसद रामहरि खतिवडा। | तथ्य : मिथ्या सूचना। फुलब्राइट स्कलरसिपको आधिकारिक वेबसाइटमा उमेर हद नभएको उल्लेख छ। त्यसैगरी नेपालस्थित फुलब्राइट कमिसनले नेपालफ्याक्टचेकलाई इमेलमा दिएको जानकारीमा पनि फुलब्राइट स्कलरसिपमा उमेर हद नभएको उल्लेख छ। | "
https://nepalfactcheck.org/2024/01/avenues-tv-rajendra-lingden/,एभिन्युज टेलिभिजनमा राप्रपा अध्यक्ष राजेन्द्र लिङ्देनले गरेको दावी मिथ्या | के हो दावी ? | के हो तथ्य ? | तथ्य जाँच,"राष्ट्रिय प्रजातन्त्र पार्टी (राप्रपा) अध्यक्ष राजेन्द्र लिङ्देनले एभिन्युज टेलिभिजनमा अन्तर्वार्ता दिँदै २०५२ सालमा माओवादीले राखेको ४० बूँदे मागपत्रमा गणतन्त्र र धर्मनिरपेक्षताको कुरा नलेखिएको दावी गरेका छन्। | तर हाम्रो तथ्य जाँचमा यो दावी मिथ्या देखिएको छ। मागको १० र १८ औँ बूँदामा यी माग थिए। |  | प्रतिनिधि सभा सदस्य तथा राप्रपा अध्यक्ष राजेन्द्र लिङ्देनले गएको साता एभिन्युज टेलिभिजनको कार्यक्रम ‘सीधा प्रश्न’मा अन्तर्वार्ता दिएका थिए। यसको भिडियो एभिन्युज खबरको युट्युब अकाउन्टमा यहाँ हेर्न सकिन्छ। | अन्तर्वार्तामा उनले माओवादीले सशस्त्र संघर्ष थाल्नुअघि २०५२ सालमा राखेको ४० बूँदे मागपत्रमा गणतन्त्र र धर्मनिरपेक्षताको कुरा नलेखिएको दावी गरेका छन्। | उनले अन्तर्वार्तामा भनेका छन्- | तपाईँलाई स्मरण गराउन चाहन्छु, फागुन १ गते, २०५२ साल फागुन १ गते माओवादीले ४० बूँदे मागपत्र लिएर जाँदाखेरी प्रत्यक्ष रुपमा धर्मनिरपेक्षता र गणतन्त्रको कुरा कहीँ लेख्याथ्यो ? | थिएन। | उल्ले मागेको थियो संविधान सभाको निर्वाचन। संविधान सभाको निर्वाचन गरौँ, संविधान सभाबाट संविधान बनाउँ। | हेर्नुस् अन्तर्वार्ताको स्क्रिनरेकर्ड- |  | यसबारे तथ्य जाँचका लागि हामीले दस्तावेज खोज्यौँ। | तत्कालीन नेकपा (माओवादी) हालको नेकपा (माओवादी केन्द्र) को आधिकारिक वेबसाइटको दस्तावेज खण्डमा ‘ने.क.पा.(माओवादी)ले २०५२ माघ २२ गते तत्कालीन सरकारसमक्ष पेश गरेका ४० सूत्रीय मागहरु’ शीर्षकमा एउटा पीडीएफ डकुमेन्ट राखिएको छ। वेबसाइट लिङ्क। अर्काइभ लिङ्क। | हामीले उक्त डकुमेन्ट हेर्‍यौँ। डकुमेन्टमा राष्ट्रियतासँग सम्बन्धित मागहरुलाई (क) खण्डमा, जनतन्त्रसँग सम्बन्धित मागहरु (ख) खण्डमा र जनजीविकाको प्रश्नसँग सम्बन्धित मागहरु (ग) खण्डमा राखिएको छ। | यसमा जनतन्त्रसँग सम्बन्धित मागहरु अन्तर्गत १० औँ बूँदामा ‘जनगणतन्त्रात्मक व्यवस्था स्थापनाको निम्ति चुनिएका जनताका प्रतिनिधिहरुद्वारा नयाँ संविधान निर्माण गरिनुपर्ने’ माग रहेको छ। | त्यसैगरी सोही खण्डको बूँदा नम्बर १८ मा ‘नेपाललाई धर्म निरपेक्ष राज्य घोषित गरिनु पर्छ’ लेखिएको छ। |  | माओवादीको आधिकारिक वेबसाइटमा रहेको यो डकुमेन्टलाई भेरिफाइ गर्न हामीले अरु केही स्रोत खोज्यौँ। | ‘बाबुरामका चालीस बुँदा: आंशिक पूरा, अधिकांश अधुरा’ शीर्षकमा नेपालप्रेसमा २०७७ फागुन १ गते प्रकाशित सामग्रीमा बूँदा नम्बर १० र बूँदा नम्बर १८ मा यही उल्लेख छ। नेपालप्रेसको लिङ्क। अर्काइभ लिङ्क। | त्यसैगरी हामीले त्रिभुवन विश्वविद्यालयको एउटा शोधपत्र (थेसिस)को अनुसूचीमा रहेको मागहरु पनि हेर्‍यौँ। ‘नेपालको राजनीतिमा माओवादी सशस्त्र विद्रोहः एक अध्ययन’ शीर्षकमा त्रिभुवन विश्वविद्यालय मानविकी तथा सामाजिकशास्त्र संकाय स्नातकोत्तर तह द्वितीय वर्ष, राजनीतिशास्त्र विषय अर्न्तगत राजनितिशास्त्र विभाग पृथ्वीनारायण क्याम्पस, पोखरामा प्रस्तुत गरिएको बाबुराम अधिकारीको शोधपत्रमा पनि बूँदा नम्बर १० र १८ मा यही माग देखिन्छ। |  | थेसिसमा रहेको अनुसूचीको स्क्रिनसट।  थेसिसको अर्काइभ लिङ्क। | दावी : २०५२ साल फागुन १ गते माओवादीले ४० बूँदे मागपत्र लिएर जाँदा प्रत्यक्ष रुपमा धर्मनिरपेक्षता र गणतन्त्रको कुरा लेखेको थिएन। | दावीकर्ता : राप्रपा अध्यक्ष राजेन्द्र लिङ्देन। | तथ्य : मिथ्या सूचना। २०५२ माघ २१ गते तत्कालीन संयुक्त जनमोर्चाका अध्यक्ष बाबुराम भट्टराईले तत्कालीन प्रधानमन्त्री शेरबहादुर देउवालाई भेटेर बुझाएको ४० बूँदे मागको १८ औँ बूँदामा ‘नेपाललाई धर्म निरपेक्ष राज्य घोषित गरिनु पर्छ’ लेखिएको छ। त्यसैगरी १० औँ बूँदामा ‘जनगणतन्त्रात्मक व्यवस्था स्थापनाको निम्ति..’ लेखिएको छ। तसर्थ लिङ्देनको दावी मिथ्या ठहर्छ। | "
https://nepalfactcheck.org/2024/01/justice-marasini/,के इजलासमा बहस सुन्दासुन्दै न्यायाधीश मरासिनीलाई हृदयघात भएको हो? | के छ दावी ? | के हो तथ्य ?,"मंगलबार निधन भएका उच्च अदालत पाटनका न्यायाधीश मातृकाप्रसाद मरासिनीलाई इजलासमा बहस सुन्दासुन्दै हृदयघात भएको खबर मिडियामा आएका छन्। तर हाम्रो तथ्य जाँचले भने उक्त समाचार भ्रामक रहेको देखिएको छ। | कर्पाेरेट नेपाल डटकम नामको अनलाइन न्युपोर्टलले ‘इजलाशमा बहस सुन्दासुन्दै न्यायाधीश मरासिनीको हृदयघातका कारण निधन’ शीर्षकमा माघ १६, २०८० मा समाचार लेखेको छ। |  | कर्पोरेटनेपालको फेसबुक पेजमा सेयर गरिएको यो समाचारमा १६७ रियाक्सन, ३४ कमेन्ट र १३ सेयर देखिन्छ। | समाचारमा लेखिएको छ- ‘पाटन उच्च अदालतका न्यायाधीश मातृका मरासिनिको हृदयघातका कारण आइतबार निधन भएको छ । इजलाशमा बहस सुन्दासुन्दै उनलाई हृदयघात भएको जनाइएको छ।’ |  | समाचारको आर्काइभ लिंक | हामीले तथ्य जाँचका लागि उच्च अदालत पाटनका उपरजिष्ट्रार तथा प्रवक्ता तीर्थराज भट्टराईसँग जिज्ञासा राखेका थियौँ। उनले इजलासमा बहस सुन्दासुन्दै नभई घरबाट कार्यालय आउने तयारी गरिरहेका बेला घरमै हृदयघात भएको जानकारी गराए। | समाचारमा मरासिनीको आइतबार निधन भएको भनिएको छ। तर उनको मंगलबार (१६ माघ २०८०) निधन भएको हो ।
मरासिनीलाई हृदयघात भएको र निधन भएको विषयमा विभिन्न सञ्चार माध्यममा समाचार प्रकाशित भएका छन्। | नयाँ पत्रिका, रातोपाटी, नेपालप्रेस  मा प्रकाशित समाचारमा पनि उनलाई घरमै हृदयघात भएको लेखिएको छ। | दावी :  इजलासमा बहस सुन्दासुन्दै न्यायाधीश मरासिनीको हृदयघातका कारण निधन। | दावीकर्ताः कर्पाेरेट नेपाल डटकम | तथ्यः भ्रामक सूचना। न्यायाधीश मरासिनीको मृत्यु हृदयघातका कारण भएको त हो तर इजलासमा बहस सुन्दासुन्दै नभएर घरबाट कार्यालय आउने तयारी गरिरहेका बेला। उनलाई घरमै हृदयघात भएको जानकारी उच्च अदालत पाटनका उपरजिष्ट्रार तथा प्रवक्ता तीर्थराज भट्टराईले दिए। मंगलबार प्रकाशित अन्य समाचारमा पनि न्यायाधीश मरासिनीलाई घरमै हृदयघात भएको उल्लेख छ। त्यसैले कर्पाेरेट नेपालमा प्रकाशित समाचार भ्रामक रहेको निष्कर्षमा हामी पुग्यौँ। |  | "
https://nepalfactcheck.org/2024/02/mayor-misleading-video/,के हो बालेनले ‘मार्छन् भने मारुन्’ भन्दै गरेको भाइरल भिडियो क्लिपको तथ्य? | के छ भाइरल क्लिपमा ? |  | के हो तथ्य?,"केही दिनदेखि काठमाडौँका मेयर बालेन शाहले ‘मार्छन् भने मारुन’ भन्दै गरेको एउटा भिडियो क्लिपसहितको फेसबुक रिल्स भाइरल भइरहेको छ। | हाम्रो तथ्य जाँचले देखायो- तीन वर्ष पहिले बालेन मेयर निर्वाचित नहुँदै फरक प्रसंगमा बोलेको कुरालाई अहिले सामाजिक सञ्जालमा भाइरल बनाइएको हो। | जनबोली टिभी नामको फेसबुक पेजबाट २८ जनवरी २०२४ मा काठमाडौँ महानगरपालिकाका मेयर बालेन शाह बोल्दै गरेको एउटा फेसबुक रिल्स अपलोड गरिएको छ। | उक्त रिल्समा ठूला अक्षरमा लेखिएको छ, ‘किन भन्दैछन् मार्छन् भने मारुन् ! ७७ जिल्लाबाट बालेनलाई सपोर्ट गरौँ ।’ | त्यस्तै रिल्समा आइएमविदबालेन ह्यासट्याग पनि राखिएको छ भने पोस्टमा पनि ‘देश विदेशबाट बालेनको सपोर्ट गरौँ’ लेखिएको छ। | भिडियो क्लिपमा बालेनले भनेका छन्, ‘थुने थुन्छ, पकडे पकडिन्छ, के गर्छन् त मादिर्ने त होइन होला? मार्छन् भने मार्दिउन  न त, बलात्कारीलाई मार्न सक्दैन, हामीलाई मारेर के हुन्छ’ | यो रिल्सलाई शुक्रबार दिउँसो (२ फेब्रुअरी  २०२४) सम्म  ८२ हजार ८ सय वटा लाइक, १ हजार २ सय वटा कमेन्ट र १ हजार ५ सय पटक सेयर गरिएको छ भने २२ लाख पटक हेरिएको छ। यो तथ्याङ्कले यो रिल तीव्र गतिमा भाइरल भइरहेको प्रष्ट हुन्छ। | जनबोली टिभी नामको फेसबुक पेजले राखेको रिल र त्यसमा शुक्रबारसम्म देखिएको भ्युज काउन्टसहितको स्क्रिनसट | उक्त रिल्सको स्क्रिन रेकर्ड हेर्नुस्- | भाइरल भिडियो क्लिपको वास्तविक स्रोत खोज्नलाई हामीले युट्युबमा Balen interview कीवर्ड राखी सर्च गर्‍यौँ। त्यस क्रममा हामीले कान्तिपुर टेलिभिजनको युट्युब च्यालनमा एक वर्षअघि अपलोड भएको यो भिडियो देख्यौँ। भिडियोको थम्बनेलमा देखिएको बालेनको पहिरन र भाइरल भिडियोमा देखिएको पहिरनमात्र हैन ब्याकग्राउन्डको रातो पर्दासमेत उस्तै देख्यौँ। |  | भाइरल भिडियो र कान्तिपुर टिभीको युट्युबमा राखिएको ह्वाट द फ्लप कार्यक्रमको स्क्रिनसट | तर हामीले त्यो ६ मिनेट १ सेकेन्डको भिडियोमा भाइरल भिडियोमा रहेको जस्तो भनाई भने फेला पार्न सकेनौँ। सोही भिडियोको विवरणमा पूरा कार्यक्रमको लिङ्क पनि राखिएको थियो। हामीले त्यो भिडियो पनि हेर्‍यौँ। | तीन वर्षअघि अर्थात्  ८ अक्टोबर २०२० मा कान्तिपुर टेलिभिजनको युट्युब च्यानलमा अपलोड गरिएको ह्वाट द फ्लप नामको कमेडी कार्यक्रमको भिडियोमा बालेनले कार्यक्रम प्रस्तोता सन्दीप क्षेत्रीसँग कुराकानी गर्ने क्रममा उनले यो अभिव्यक्ति दिएका छन्। | ४७ मिनेट २५ सेकेन्ड लामो भिडियोमा ३२ मिनेट ४२ सेकेन्डतिर प्रस्तोता क्षेत्रीले बालेनलाई भन्छन्, ‘अहिले त गाउने बित्तिकै लगेर थुनिदिन्छ नि सर !’ | जवाफमा बालेनले भन्छन्, ‘थुने थुन्छ, पकडे पकडिन्छ, के गर्छन् त मादिर्ने त होइन होला? मार्छन् भने मार्दिउन  न त, बलात्कारीलाई मार्न सक्दैन, हामीलाई मारेर के हुन्छ’। अहिले सामाजिक सञ्जालमा भाइरल भइरहेको भिडियो क्लिप यही भिडियोबाट लिएको हो। | र्‍यापर भिटेन, गायक दुर्गेश थापा पक्राउ परेका र पशुपति शर्माको लुट्न सके लुट कान्छा शीर्षकको गीत विवादमा परेको पृष्ठभूमिमा यो प्रश्न सोधिएको थियो। | हेर्नुस् स्क्रिन रेकर्ड- |  | पूरा कार्यक्रमको भिडियो युट्युबमा हेर्न यहाँ क्लिक गर्नुस् | भाइरल भिडियो क्लिप बालेन काठमाडौँको मेयरमा निर्वाचित हुनुभन्दा पहिले कलाकारका रुपमा दिएको अन्तर्वार्ताको हो। भिडियोको युट्युबमा शीर्षक राख्दा पनि बालेन शाहलाई म्युजिकल आर्टिस्टका रुपमा चिनाइएको छ। त्यसमा उनले सामाजिक बेथिति विरुद्ध गाउँदा सरकारले थुन्छ, पक्राउ गर्छ वा मार्छ भने पनि मारोस् भन्ने आशय व्यक्त गरेका थिए। हाल मेयर निर्वाचित भइसकेपछिका काम कारबाहीसँग यसको कुनै सम्बन्ध छैन। तर सन्दर्भ बिनाको भिडियोलाई बालेन मेयर भएपछि बोलेको जस्तो गरी भाइरल भइरहेको छ। | दावी : काठमाडौका मेयर बालेन शाहले ‘मार्छन भने मारुन्’ भन्दै गरेको भाइरल भिडियो। | दावीकर्ताः जनबोली टिभी। | तथ्य : भ्रामक सूचना । भाइरल भिडियो क्लिप बालेन काठमाडौँको मेयरमा निर्वाचित हुनुभन्दा पहिले कान्तिपुर टेलिभिजनको ‘ह्वाट द फ्लप’ कमेडी शोमा प्रस्तोता सन्दीप क्षेत्रीसँग कलाकारका रुपमा दिएको अन्तर्वार्ताको हो। सन्दर्भ नखुलाइएको भाइरल भिडियोमा बालेनले अहिले नै उक्त कुरा बोलेको जस्तो गरी सेयर गरिएको छ। फरक प्रसंगमा तीन वर्ष पहिले बोलेको कुरालाई बालेन मेयर भइसकेको अवस्थामा भ्रम सिर्जना गर्ने गरी अहिले भाइरल भएको र धेरैले यसलाई मेयर भइसकेपछि बोलेको अभिव्यक्तिका रुपमा लिएको देखिएकोले सो भिडियो भ्रामक रहेको निष्कर्षमा हामी पुग्यौँ। | "
https://nepalfactcheck.org/2024/02/facebook-comment-highlight-viral-claim/,"नझुक्किनुस्, फेसबुक कमेन्टमा @highlight लेख्दैमा ह्याक हुने/नहुने थाहा हुँदैन | के छ दावी ? | के हो तथ्य ? | तथ्य जाँच","फेसबुक कमेन्टमा @highlight लेख्दा अक्षर नीलो भयो भने फेसबुक आइडी बलियो र कसैले ह्याक गर्न नसक्ने दावीसहितका पोस्टहरु भाइरल भएका छन्। धेरैले यस्ता पोस्ट गरेका छन् र त्यसमा सयौँ कमेन्टहरु देखिन्छन्। | तर हाम्रो तथ्य जाँचमा यो दावी मिथ्या भएको देखियो। फेसबुकमा कमेन्ट गर्दैमा ह्याक हुने/नहुने थाहा हुँदैन। फेसबुकको यो फिचरले कमेन्ट गर्ने केही साथीहरुलाई नोटिफिकेसनसम्म जान सक्ने अवस्था हुन्छ। |  | भाइरल दावीमध्ये एकको स्क्रिनसट। | भाइरल भएका अधिकांश पोस्टहरुमा मार्क जुकरबर्गको फोटो र केही अक्षर राखिएको हुन्छ। त्यसमा फेसबुकको नयाँ आश्चर्य दावी गर्दै कमेन्टमा पहिले @ लेखेर highlight लेखी कमेन्ट गर्दा यदि हाइलाइट टेक्स्ट नीलो छ भने तपाईँको आईडी बलियो हुने र कसैले सजिलै ह्याक गर्न नसक्ने दावी गरिएको हुन्छ। | शनिबार राति हामीले खोजी हेर्दा यस्ता धेरै पोस्टहरु फेसबुकमा भेट्यौँ। हेर्नुस् स्क्रिनरेकर्ड। | हामीले यो विषयमा तथ्य जाँचका लागि सुरुमा गुगलको फ्याक्ट चेक एक्सप्लोररमा गई @highlight कीवर्ड राखी यस विषयमा पहिले नै कसैले तथ्य जाँच गरिसकेको छ कि छैन खोज्यौँ। | भेरिफाइदिस डट कमले गएको डिसेम्बरमा यो विषयमा तथ्य जाँच गरेको रहेछ। तर त्यसमा कमेन्टमा @highlight लेख्दा तपाईँको प्रोफाइललाई जहिले पनि चेक गर्ने को रहेछ भन्ने देखाउँछ भन्ने दावी गरिएको रहेछ जुन कि गलत हो। हेर्नुस् भेरिफाइदिसको तथ्य जाँच। | त्यसैगरी स्नुप्स डट कमले पनि यो विषयमा तथ्य जाँच गरी यसलाई गलत बताएको छ। हेर्नुस् तथ्य जाँच। | नेपालमा भएको जस्तै भाइरल पोस्ट भने भारतमा पनि भएको रहेछ। भारतको तथ्य जाँच गर्ने वेबसाइट फ्याक्टलीले फेब्रुअरी २ मा यसबारे तथ्य जाँच गरेको छ। | त्यसमा राखिएको भाइरल पोस्टको स्क्रिनसटमा हिन्दी भाषामा उही विषय लेखिएको छ, जुन नेपालमा नेपाली भाषामा भएको छ। यहाँसम्म कि मार्क जुकरबर्गको फोटोसमेत उही छ। हेर्नुस् तथ्य जाँच। | डिस्ट्र्याक्टिफाइ डट कमले गएको अक्टोबरमा फेसबुकको @highlight फिचर बारे लेखेको छ। यसमा लेखिए अनुसार कमेन्टमा @highlight लेख्दा फेसबुक पोस्टको भिजिबिलिटी बढ्छ अर्थात् त्यो पोस्टलाई धेरैले देख्न सक्छन्। | हामीले कमेन्टमा @highlight लेख्दा के हुन्छ भनी नेपालफ्याक्टचेकको फेसबुक पेजमा कमेन्ट पनि लेखिहेर्‍यौँ। यसो गर्दा फेसबुकले ‘some friends might receive notification’ अर्थात् केही साथीहरुले नोटिफिकेसन पाउन सक्छन् लेखेको देखिन्छ। हेर्नुस् स्क्रिनरेकर्ड- |  | हामीले फेसबुकको आधिकारिक वेबसाइटमा पनि खोज्यौँ। त्यसमा पनि @highlight कमेन्टमा लेखेर ह्याक हुने/नहुने बारे थाहा पाउन सकिने लेखेको भेट्टाएनौँ। बरु आफ्नो खाता सुरक्षित राख्न फेसबुकले यस्तो उपाय सुझाएको छ– |  |  |  |  |  |  |  | अतः फेसबुकमा भाइरल भएको दावी मिथ्या ठहर्छ। | दावी : फेसबुक कमेन्टमा @highlight लेख्दा आइडी ह्याक हुने/नहुने थाहा हुन्छ। | दावीकर्ता : फेसबुक प्रयोगकर्ताहरु | तथ्य : मिथ्या सूचना। फेसबुक पोस्टको कमेन्टमा @highlight लेख्दा आइडी ह्याक हुने/नहुने थाहा हुँदैन। |  |  | "
https://nepalfactcheck.org/2024/02/dilbhushan-pathak-old-facebook-post-viral/,"नझुक्किनुस्, दिलभूषण पाठक अहिले न्युज २४ टिभीका प्रधान सम्पादक नियुक्त भएका होइनन् | के छ फेसबुक पोस्टमा ? | के हो तथ्य ? | के भन्छन् दिलभूषण पाठक ?","टेलिभिजन पत्रकार दिलभूषण पाठक न्यूज २४ टेलिभिजनको प्रधानसम्पादकमा नियुक्त भएको भन्दै चर्चित व्यक्तित्वहरुले उनको फेसबुक पोस्टमा अहिले धमाधम बधाई तथा शुभकामना दिइरहेका छन्। हाम्रो तथ्य जाँचले भने भर्खरै कान्तिपुर टेलिभिजनबाट राजीनामा दिएका पाठक हाल कुनै टेलिभिजनसित आवद्ध नभएको र उनको त्यो फेसबुक पोस्ट तीन वर्ष पुरानो भएको पाइएको छ। | कान्तिपुर टेलिभिजनको प्रधान सम्पादक पदबाट गएको डिसेम्बर ३० तारिखमा राजीनामा दिएको घोषणा गरेका दिलभूषण पाठकको फेसबुक एकाउन्टबाट एउटा पोस्ट गरिएको छ जसमा लेखिएको छ ‘उही यात्रा अब न्यूज २४ नेपालबाट’ पोस्टमा थप लेखिएको छ, ‘….पुनः न्यूजरुम फर्कन्छु भन्ने लागेको थिएन। तर आज पुनः न्यूज २४ टेलिभिजनको प्रधान सम्पादकको जिम्मेवारी सम्हाल्न आइपुगेको छु।’ | फेसबुक पोस्टमा स्टाटससँगै पाठकलाई खादा र बुकेसहित स्वागत गर्दै गरेका तस्वीरहरु पनि राखिएको छ। |  | फेसबुक लिंक | पाठकको उक्त फेसबुक पोस्टमा मंगलबार दिउँसो २ बज्दासम्म भएका १ हजार ६ सय कमेन्ट मध्ये १३८ वटा बधाई तथा शुभकामनाका कमेन्ट पछिल्लो २४ घण्टामा आएका छन्। | पछिल्लो २४ घण्टामा कमेन्ट गर्नेहरुमा चर्चित व्यक्तित्वहरु पनि छन् जस्तै कान्तिपुर दैनिकका पूर्व प्रधानसम्पादक नारायण वाग्ले, डा. भगवान कोइराला, इन्सेकका पूर्व अध्यक्ष सुबोधराज प्याकुरेल, पत्रकार देवप्रकाश त्रिपाठी, क्युएफएक्स समूहका प्रमुख नकिम उद्दिन, लेखक/पत्रकार ध्रुव सिम्खडा, गोरखापत्र संस्थानका कार्यकारी अध्यक्ष विष्णु सुवेदी, राष्ट्रिय योजना आयोगका पूर्व उपाध्यक्ष पृथ्वीराज लिगल, पत्रकार अतुल मिश्र लगायत छन्। | केही उदाहरण- |  | चर्चित व्यक्तित्वहरुको कमेन्टका कारण हामी यसको तथ्य जाँच गर्ने निर्णयमा पुग्यौँ। | समाजका चर्चित व्यक्तित्वहरुले अहिले बधाई तथा शुभकामना दिइरहेको पाठकको फेसबुक पोस्ट भने अहिलेको नभई झण्डै तीन वर्षअघिको अर्थात् सन् २०२१ मार्च २९ को हो जतिबेला उनले न्यूज २४ टेलिभिजनमा प्रधानसम्पादकका रुपमा जिम्मेवारी सम्हालेका थिए । | पाठकले न्यूज २४ टेलिभिजनमा जिम्मेवारी सम्हालेपछि गरेको फेसबुक पोस्टको मितिको स्क्रिनसट |  | यही फोटोसहित न्युज २४ टेलिभिजनको आधिकारिक वेबसाइटमा २०७७ साल चैत १६ गते न्युज २४ टेलिभिजनको प्रधान सम्पादकमा दिलभूषण पाठक शीर्षकको समाचार देख्न सकिन्छ। हेर्नुस् अर्काइभ लिङ्क। | न्यूज २४ बाट बाहिरिए पछि उनले २०७८ भदौ १ मा पुनः कान्तिपुर टेलिभिजनको नेतृत्व सम्हालेका थिए। यससम्बन्धी समाचार इकान्तिपुरमा ‘कान्तिपुर टेलिभिजनको प्रधान सम्पादकमा पाठक’ शीर्षकमा देख्न सकिन्छ। हेर्नुस् अर्काइभ लिङ्क। | उनले ३० डिसेम्बर (गएको पुस २४ गते) फेसबुकमा स्टाटस लेख्दै आफूले कान्तिपुर टेलिभिजनबाट राजिनामा दिएको जानकारी गराएका थिए। | न्युज २४ टिभीमा प्रधान सम्पादक नियुक्त भएकोमा सामाजिक सञ्जालमा अहिले धमाधम बधाई तथा शुभकामना आइरहेको विषयमा हामीले दिलभूषण पाठकसँग जिज्ञासा राखेका थियौँ। | उनले आफूले अहिले न्यूज २४ मा कुनै जिम्मेवारी नलिएको प्रष्ट पारे। | स्वास्थ्यमा केही समस्या आएका कारण घरमा आराम गरिरहेका पाठकले पुरानो पोस्टमा धमाधम बधाई आइरहेकोमा आश्चर्य लागिरहेको बताए। | पुरानो पोस्टमा बधाई तथा शुभकामना आइरहँदा उनले अहिले पनि शुभचिन्तकहरुले आफूलाई नयाँ जिम्मेवारीमा हेर्न चाहेको भन्ने हिसाबले खुसीको कुरा भए पनि पुरानो पोस्टमा नयाँ बधाई तथा शुभकामना आइरहँदा तनाव पनि भइरहेको बताए। | दावी : पत्रकार दिलभूषण पाठक न्यूज २४ टेलिभिजनको प्रधानसम्पादकमा नियुक्त | दावीकर्ता : सामाजिक सञ्जाल प्रयोगकर्ता। | तथ्य : भ्रामक सूचना। पत्रकार दिलभूषण पाठक न्यूज २४ टेलिभिजनको प्रधानसम्पादकमा नियुक्त भएको भन्दै उनको पोस्टमा बधाई तथा शुभकामना आइरहे पनि उनको त्यो पोस्ट नयाँ नभएर तीन वर्ष पुरानो हो। हामीसँगको कुराकानीमा पाठक आफैले पनि आफूले अहिले न्यूज २४ मा जिम्मेवारी लिएको नभई पुरानो पोस्टमा बधाई तथा शुभकामना आइरहेको बताए। |  |  | "
https://nepalfactcheck.org/2024/02/apf-misleading-news/,के सशस्त्र प्रहरीले पर्साबाट ४२ लाखभन्दा बढी मूल्यको प्याज बरामद गरेको हो? | के छ समाचारमा? | के हो तथ्य?,"‘रातोपाटी’, ‘लोकान्तर’ लगायतका अनलाइन मिडियामा बुधबार (२४ माघ, २०८०) मा सशस्त्र प्रहरीले ४२ लाख भन्दा बढी मूल्यको प्याज सहित दुई वटा पिकअप गाडी नियन्त्रणमा लिएको समाचार लेखेका छन्। | हाम्रो तथ्य जाँचले भने यति मूल्य बराबरको प्याज नियन्त्रणमा नलिइएको र यो समाचार भ्रामक रहेको देखायो। | ‘रातोपाटी’मा बुधबार ‘४२ लाखभन्दा बढी मूल्यको प्याजसहित दुई वटा गाडी नियन्त्रणमा’ शीर्षकमा समाचार प्रकाशित भएको छ। | समाचारको विवरणमा लेखिएको छ- | ‘पर्सा जिल्लाको विभिन्न स्थानबाट ४२ लाखभन्दा बढी मूल्यको प्याजसहित सशस्त्र प्रहरी बल नेपालले दुई वटा पिकअप गाडी नियन्त्रणमा लिइएको छ। | वीरगन्ज महानगरपालिका–२६ सुगौलीस्थित विर्ताबाट माघ २४ गते करिब २१ लाख १६ हजार रुपैयाँ बराबरको प्याज र एउटा पिकअप गाडी नियन्त्रणमा लिइएको हो । प्रदेश २–०३–००१ च ५९३५ नम्बरको पिकअप गाडीमा राखी विन्दावासिनीबाट वीरगन्जतर्फ ल्याउँदै गरेको २ हजार ९ सय १० किलो प्याज प्रस्तावित सीमा सुरक्षा गुल्म अलौले नियन्त्रणमा लिएको हो । | त्यस्तै सोही महानगरपालिका–२५ चण्डाल चोकबाट माघ २३ गते करिब २१ लाख १३ हजार रुपैयाँ बराबरको प्याज र गाडी नियन्त्रणमा लिइएको छ। प्रदेश २–०३–००१ च ६२०३ नम्बरको पिकअप गाडीमा राखी बिन्दवासिनीबाट वीरगन्जतर्फ ल्याउँदै गरेको २ हजार ८ सय ३० किलो प्याज बिओपी ड्राईपोर्टले नियन्त्रणमा लिएको हो ।’ |  | ‘रातोपाटी’को फेसबुकमा पोस्ट गरिएको समाचारको स्क्रिनसट।   आर्काइभ लिंक | सोही विवरण सहितको समाचार ‘लोकान्तर’ र ‘अर्थडबली’ले पनि प्रकाशित गरेका छन् ।

समाचारको आर्काइभ लिंक | ‘अर्थ डबली’को समाचारको आर्काइभ लिंक | समाचारमा प्रकाशित भएकै विवरण सशस्त्र प्रहरी बलको आधिकारिक फेसबुकमा पनि बिहीबार बिहान पोस्ट गरिएको छ । तर उक्त पोस्टको समय भने बुधबार साँझको बनाइएको छ। | सशस्त्र प्रहरीको पेसबुक पेजमा पोस्ट भएको सामग्रीको स्क्रिनसट | फेसबुकमा प्रकाशित सामग्रीको आर्काइभ लिंक | समाचारको विवरण र सशस्त्र प्रहरीकै फेसबुक पेजमा राखिएको विवरणमा उल्लेख गरिएको प्याजको परिमाण र दावी गरिएको मूल्यबीचमा निकै ठूलो भिन्नता देखिएपछि हामीले समाचारको तथ्यजाँच गर्ने निर्णय गर्‍यौँ। | समाचारको विवरण अनुसार दुई फरक-फरक गाडीबाट क्रमशः २९१० केजी र २८३० केजी प्याज गरी कूल ५७४० किलो प्याज बरामद भएको देखिन्छ। | सो प्याजको मूल्य बिहीबार (२५ माघ, २०८०) को कालीमाटी फलफूल तथा तरकारी बजार विकास समितिको अधिकतम मूल्यलाई आधार मान्दा पनि प्रतिकिलो ६५ रुपैयाँका हिसाबले ३ लाख ७३ हजार १०० रुपैयाँ मात्र हुन आउँछ। | विहीबारको लागि तोकिएको कालीमाटी फलफूल तथा तरकारी बजार विकास समितिको मूल्यको स्क्रिनसट | लिंक | समाचारमा उल्लेख गरिएको फरक फरक गाडीबाट बरामद गरिएको प्याजको परिमाणको स्क्रिनसट । |  |  | बरामद गरिएको कूल ५ हजार ७४० किलो प्याजको मूल्याङ्कन ४२ लाख रुपैयाँ हुनका लागि प्रति किलो प्याजको मूल्य ७ सय ३१ रुपैयाँ भन्दा बढी हुनुपर्ने देखिन्छ। | हामीले यस विषयमा अझ स्पष्ट हुन सशस्त्र प्रहरीको सीमा सुरक्षा सम्बन्धी जानकारी दिने टेलिफोन नम्बरमा सम्पर्क गर्‍यौँ। | त्यहाँबाट हामीलाई पर्सास्थित सशस्त्र प्रहरीका डिएसपी संगम श्रेष्ठको नम्बर प्राप्त भयो। डिएसपी श्रेष्ठसँग कुरा गर्दा भन्सार नतिरी भित्र्याइएको प्याज सशस्त्र प्रहरीले बरामद गरेको थियो। प्याज मात्र नभएर गाडीको समेत मूल्यांकन गर्दा ४२ लाख भन्दा बढी हुने जानकारी उनले गराए। | श्रेष्ठले प्याजको परिमाण पाँच हजार किलो भन्दा केही बढी रहेकाले प्याजको मूल्य त्यति नहुने बताउँदै प्याज प्रतिकिलो ४० रुपैयाँ मूल्यांकन गरी भन्सार कार्यालयमा बुझाएको जानकारी गराए। | उनले दिएको मूल्यको जानकारी अनुसार बरामद भएको प्याजको मूल्य प्रतिकिलो ४० रुपैयाँका हिसाबले २ लाख २९ हजार ६०० रुपैयाँ मात्र हुन आउँछ। | दाबीः सशस्त्र प्रहरीद्वारा ४२ लाखभन्दा बढी मूल्यको प्याजसहित दुई वटा गाडी नियन्त्रणमा | दाबीकर्ताः रातोपाटी डटकम, लोकान्तर डटकम, अर्थडबली डटकम र सशस्त्र प्रहरीको फेसबुक फेज | तथ्यः भ्रामक सूचना । समाचार तथा सशस्त्रको फेसबुकमा राखिएको विवरण अनुसार प्याजको परिमाण र प्याजको हालको बजार मूल्यबीच निकै ठूलो अन्तर देखिन्छ। अर्काेतर्फ सशस्त्र प्रहरी बल पर्साका डिएसपी संगम श्रेष्ठले दाबी गरिएको मूल्यमा प्याजको मात्र नभएर पिकअप गाडीको समेत जोडेको बताए। गाडीको मूल्य किन जोडियो भन्ने बारे चाहिँ न समाचारमा प्रष्ट पारिएको छ, न प्रकाशित समाचारमा। त्यसैले उक्त समाचार र सशस्त्र प्रहरीको फेसबुक पेजमा राखिएको विवरण भ्रामक रहेको निष्कर्शमा हामी पुग्यौँ।"
https://nepalfactcheck.org/2024/02/panauti-tiger/,के हो पनौतीमा खिचेको दावी गरिएको बाघको फोटोको तथ्य? | के छ भाइरल दावीमा ? | तथ्य जाँच,"काभ्रेपलाञ्चोक जिल्लामा अवस्थित पनौतीको एउटा वनमा पाटे बाघको फोटो खिचेको दावीसहित राखिएको पोस्ट फेसबुकमा भाइरल भएको छ। तर हाम्रो तथ्य जाँचले उक्त फोटो सम्पादन गरी राखेको देखिएको छ। वास्तविक फोटो पाँच वर्षअघि खिचेको पाइएको छ। | २०८० फागुन १२ गते पनौतीस्थित तेजगंगा क्याम्पसका प्रमुख अम्बु भवानी कार्की नामको फेसबुक प्रोफाइलमा एउटा फोटो पोस्ट भयो, जसमा क्याप्सन लेखिएको थियो, ‘पनौती थल्पु वनमा हिजो देखिएको पाटे बाघनजिक गएर खिच्न नसकेर जुम गरेर अलि टाढाबाट खिचेको दृश्य २०८० फागुन १२’ |  | फेसबुक पोस्टको स्क्रिनसट। अर्काइभ लिङ्क हेर्न यहाँ क्लिक गर्नुस् | पोस्ट भएको १९ घण्टामा यो पोस्टमा २४४ रियाक्सन, ९३ कमेन्ट र १६ सेयर देखिन्थ्यो। | उक्त पोस्ट छिट्टै नै वन्यजन्तुसम्बन्धी चर्चा हुने फेसबुक ग्रुपहरुमा पनि भाइरल भयो। ‘भ्वाइस अफ नेचर’ फेसबुक ग्रुपमा केहीले यो पोस्टको सत्यतामा शंका गरे। | यसै क्रममा वन अधिकृत कुशराज गोलेले किटानीका साथ उक्त फोटो बर्दिया राष्ट्रिय निकुञ्जका पूर्व कर्मचारी इन्द्र जैसीले बर्दियामै सन् २०१९ को मेमा खिचेको दावी गरे। | हामीले गोलेसित यसको ओरिजिनल फोटो उपलब्ध गराउन आग्रह गर्‍यौँ। उनले त्यतिबेला खिचेका तीन वटा फोटोहरु पठाए। | पहिलो फोटो (5.2 mb) | दोस्रो फोटो (5.4 mb) | तेस्रो फोटो (4.4 mb) | हामीले तेस्रो फोटोलाई ध्यान दिएर हेर्‍यौँ। यस्तो छ तेस्रो फोटो- |  | हामीले भाइरल फोटोलाई अनलाइन फोटो एडिटर टुलबाट हल्का उज्यालो बनाई हेर्‍यौँ र त्यसलाई ओरिजिनल फोटोसँग तुलना गर्‍यौँ- |  | हामीले फोटो पत्रकार क्लब (पीजे क्लब नेपाल) का पूर्व अध्यक्ष तथा अनुभवी फोटो पत्रकार विकास कार्कीलाई दुवै फोटो देखाएर यी फोटो एउटै हुन् कि हैनन् भनी सोध्यौँ। | उनले दुवै फोटो एउटै भएको बताए। |  | उनले भाइरल फोटोमा देखिएको बुट्यान, बाघ र बुट्यानको दूरी, बाघको जिउमा देखिएको लाइटिङ हुबहु भएको प्रष्ट पार्दै ओरिजिनल फोटोलाई सम्पादन गरेर भाइरल बनाइएको प्रष्ट पारे। | ‘दुई फोटो फरक भएको भए यति धेरै समानता हुने थिएन’, कार्की भन्छन्। | दुई फोटो एउटै भएको निश्कर्षमा पुगेपछि हामीले ओरिजिनल फोटो कहाँ र कहिले खिचिएको हेर्ने प्रयास गर्‍यौँ। यसका लागि हामी पिकटुम्याप डट कममा गयौँ। |  | फोटोमा जिपिएस लोकेशन नभएकोले मेटाडेटाबाट हामीले यो फोटो कुन ठाउँमा खिचिएको प्रमाणित रुपमा पुष्टि गर्न त सकेनौँ तर क्यानन पावरसट क्यामेराबाट २०१९ को मे ११ तारिखमा खिचेको पुष्टि गर्न सक्षम भयौँ। | भाइरल भएको पोस्टमा गरिएको दावीभन्दा पाँच वर्ष अघि वास्तविक फोटो खिचेको देखिएको हुनाले उक्त फोटोमा गरिएको दावी मिथ्या भएको निश्कर्षमा हामी पुग्यौँ। | दावी :  पनौतीको थल्पु वनमा २०८० फागुन १२ गते पाटे बाघ देखिएको दावीसहितको फोटो। | दावीकर्ता : अम्बु भवानी कार्की। | तथ्य : मिथ्या सूचना। उक्त फोटो बर्दिया राष्ट्रिय निकुञ्जका पूर्व कर्मचारी इन्द्र जैसीले सन् २०१९ को मे ११ तारिखमा खिचेको दावी वन अधिकृत कुशराज गोलेले गरे। हामीले फोटोको प्राविधिक विश्लेषण र मेटाडेटाबाट दुवै फोटो एउटै भएको र फोटो पुरानो भएको फेला पार्‍यौँ। तसर्थ भाइरल दावी मिथ्या भएको निश्कर्ष हाम्रो रह्यो।"
https://nepalfactcheck.org/2024/03/nasa-scholorship/,के नासामा पूर्ण छात्रवृत्तिमा अध्ययन गर्न नेपाली महिला गएकी हुन्? | के छ समाचारमा ? | के हो तथ्य ?,"बुधबार (१६ फागुन २०८०) को दिन चल्तिका केही अनलाइन मिडियाहरुमा नासामा पूर्ण छात्रवृत्तिमा अध्ययन गर्ने पहिलो महिला भएको दावी गर्दै एउटा समाचार प्रकाशन भयो। यो समाचारलाई विभिन्न सामाजिक सञ्जाल प्रयोगकर्ताहरुले पनि सेयर गरे। तर हाम्रो तथ्यजाँचले भने यो समाचार भ्रामक भएको देखाएको छ। | रातोपाटी अनलाइनले ‘सगरमाथा आरोही एवं पत्रकार रोजिता बुद्धाचार्य नेशनल एरोनटिक्स एण्ड स्पेस एडमिस्ट्रेशन (नासा) मा पूर्ण छात्रवृत्तिमा अध्ययन गर्ने पहिलो नेपाली महिला’ लेखेको छ । त्यस्तै समाचारमा लेखिएको छ, ‘नासामा अध्ययनका लागि पूर्ण छात्रवृत्तिमा नाम निकालेसँगै बुधबार अध्ययनका लागि नासा प्रस्थान गरेकी हुन् । | समाचारको स्क्रिनसट | समाचारको आर्काइभ लिंक | नेपालखबर, नेपालप्रेस, नेपालभ्यूजले पनि सोही विवरणसहितको समाचार प्रकाशित गरेका छन । | नेपालखबरमा प्रकाशित समाचारको स्क्रिनसट | समाचारको आर्काइभ लिंक | नेपाल प्रेसमा प्रकाशित समाचारको स्क्रिनसट | समाचारको आर्काइभ लिंक | नेपालभ्यूजमा प्रकाशित समाचारको स्क्रिनसट | समाचारको आर्काइभ लिंक | त्यस्तै अनलाइन खबरले आफ्नो ट्वीटर एकाउन्टमा भिडियो राख्दै लेखेको छ ‘नासामा पूर्ण छात्रवृत्तिमा अध्ययन गर्ने पहिलो नेपाली बनेकी रोजिता बुद्धाचार्य के भन्छिन् ?’ | भिडियोको आर्काइभ लिंक | गोरखापत्रले आफ्नो युटुव च्यानलमा ‘ नासामा पूर्ण छात्रवृत्तिमा अध्ययन गर्ने पहिलो नेपाली बनिन् रोजिता बुद्धाचार्य’ शीर्षकमा भिडियो राखेको छ । भिडियोको  लिंक | चर्चित फेसबुक पेज रुटिन अफ नेपाल बन्दले समेत रोजिता बुद्धाचार्यले नासामा पूर्ण छात्रवृत्ति पाएको र उनी त्यहाँ अध्ययन गर्ने पहिलो नेपाली रहेको उल्लेख गरेको छ । | रुटिन अफ नेपाल बन्दले पोस्ट गरेको विवरणको स्क्रिनसट |  | अरु पनि थुप्रै मूलधारका अनलाइन मिडियाहरुमा यो समाचार आएको देखिन्छ। | अमेरिकी अन्तरिक्ष एजेन्सी नासाको सन् २०२४ को छात्रवृत्ति घोषणा हुनै बाँकी नै छ । यसका लागि आवेदन दिने म्याद  अप्रिल ३० सम्म छ । यस विषयमा नासाको आधिकारिक साइटमा उल्लेख गरिएको छ । | नासाको साइटमा उल्लेखित विवरणको स्क्रिनसट | मिडिया र सोसल मिडियाले समाचारमा नासामा पूर्ण छात्रवृत्तिमा अध्ययन गर्ने पहिलो महिला दाबी गरेकी रोजिता बुद्धाचार्यले स्पेस टेलिस्कोप साइन्स इन्स्टिच्युटमा सन् २०१७ मा समर इन्टर्नसिप गरेकी थिइन ।
यस विषयमा सन २०१७ मा प्रकाशित समाचारको स्क्रिन सर्ट |  |  | छोटकरीमा एटिएसआई भनिने स्पेस टेलिस्कोप साइन्स इन्स्टिच्युटमा रोजिताले सन् २०१७ मा समर इन्टर्नसिप गरेकी हुन्। उक्त संस्था सन १९८१ मा स्थापना भएको कम्युनिटीबेस्ड साइन्स सेन्टर हो । एसोसिएसन अफ युनिभर्सिटिज फर रिसर्च इन एस्ट्रोनोमीले नासाका लागि सञ्चालन गरेको यो सेन्टरमा रोजिताले २०१७ अगस्त ७ मा प्रस्तुति पनि दिएकी थिइन, जसलाई यहाँ क्लिक गरी हेर्न सकिन्छ । |  | रोजिता छात्रवृत्तिमै पढ्नका लागि हाल बेलायत पुगेकी छिन् । उनले बेल बर्नेल ग्रेजुएट स्कलरसिप प्राप्त गरेकी हुन् । यो छात्रवृत्ति युनिभर्सिटी अफ म्यानचेस्टरले छात्रवृत्ति डक्टरल स्कलरसिप फन्ड अन्तर्गत भौतिकशास्त्र (फिजिक्स) अध्ययनका लागि दिन्छ । यस बारेको थप जानकारी यहाँ छ । | छात्रवृत्तिमा उनी सहित छनोटमा परेकाहरुको नामलिस्टको स्क्रिनसर्ट |  | यस विषयमा रोजिता आफैले पनि फेसबुक पोस्टमार्फत स्पष्ट पारेकी छिन् । उनले आफू बेलायतको लिभरपुलमा रहेको खुलाउँदै आफूले ‘नबोलेका, नभनेका, कहीँ कतै सेयर नगरेका नलेखेका कुरालाई भेरिफाइ नगरी’ लेखिएको दावी गरेकी छिन्। | उनको फेसबुक पोस्टको स्क्रिनसट | उनको फेसबुक पोस्टको आर्काइभ लिंक | दाबीः नासामा पूर्ण छात्रवृत्तिमा अध्ययन गर्ने पहिलो नेपाली महिला बनिन रोजिता बुद्धाचार्य | दाबीकर्ताः रातोपाटी, नेपालखबर, नेपालप्रेस, नेपालभ्यूव, गोरखापत्र, अनलाइन खबर र रुटिन अफ नेपाल बन्द | तथ्यः भ्रामक। रोजिता बुद्धाचार्यले स्कलरसिप पाएको साँचो हो। तर अमेरिकाको नासामा हैन बेलायतमा। त्यहाँको युनिभर्सिटी अफ म्यानचेस्टरले डक्टरल स्कलरसिप फन्ड अन्तर्गत भौतिकशास्त्र (फिजिक्स) अध्ययनका लागि स्कलरसिप दिएको हो। उनले सन् २०१७ मा अमेरिकाको बाल्टिमोरस्थित स्पेश टेलिस्कोप साइन्स इन्स्टीच्यूटमा ३ महिने समर इन्टर्नशिप गरेकी थिइन । रोजिता आफैले पनि यो विषयमा सामाजिक सञ्जालमा स्पष्ट पारेकी छिन्। त्यसैले मिडिया र सोसल मिडियामा गरिएका दाबी भ्रामक भएको निष्कर्षमा हामी पुग्यौँ । | "
https://nepalfactcheck.org/2024/03/nepal-flag-opera-house/,"नझुक्किनुस्, सिड्नीको ओपेरा हाउसमा नेपाली झण्डाको लाइटिङसहितको यो फोटो सही होइन | के छ भाइरल फोटोमा ? | के हो तथ्य ? | तथ्य जाँच","सामाजिक सञ्जालमा अस्ट्रेलियाको सिड्नीस्थित ओपेरा हाउसको लाइटिङमा चन्द्रसूर्यसहितको रातो नेपाली झण्डा जगमगाएको दृश्य भाइरल भएको छ। | तर हाम्रो तथ्य जाँचमा भने यो फोटो मिथ्या भएको देखिएको छ। ओपेरा हाउसले नेपाली झण्डासहितको लाइटिङ नगरेको जनाएको छ। | क्रिकेट एसोसिएसन अफ नेपाल – क्यान नामको फेसबुक ग्रुपमा गत बिहीबार (२०२४ मार्च ७) मा सिडनीको ओपेरा हाउसमा नेपालको झण्डा लेखिएको फोटोसहितको पोस्टमा बुधबारसम्म २० हजार रियाक्सन देखिन्छ भने १२२ पटक यसलाई सेयर गरिएको छ। त्यस्तै १०२ वटा कमेन्ट पनि देख्न सकिन्छ। अर्काइभ लिङ्क |  | त्यसैगरी १ लाइक फर माइ कन्ट्री नामको १० लाख फलोअर्स भएको अर्को फेसबुक पेजमा पनि यही फोटो पोस्ट गरिएको छ। त्यसमा १४ हजार रियाक्सन छन् भने १५४ कमेन्ट भएको यो पोस्टलाई ८७ पटक सेयर गरिएको छ। अर्काइभ लिङ्क |  | फेसबुकमा “Nepal’s flag in Sydney’s Opera House” कीवर्ड राखेर सर्च गर्दा अरु पनि थुप्रै पेज र ग्रुपहरुमा यही फोटो सेयर भएको हामीले भेट्यौँ। | त्यसैगरी टिकटकमा पनि हामीले ओपेरा हाउसमा नेपाली झण्डाको लाइटिङसहितको भिडियो भाइरल भएको हामीले पायौँ। @anishanti5 युजर नेमबाट पोस्ट भएको भिडियोमा ११७५ लाइक देखिन्छ। |  | हामीले सिड्नी ओपेरा हाउसको आधिकारिक वेबसाइट र सोसल मिडियामा त्यहाँ गरिने लाइटिङको विषय खोज्यौँ। विभिन्न अवसरमा त्यहाँ लाइटिङ गरिने सही हो। हेर्नुस् केही उदाहरण- |  | के नेपालको झण्डा पनि यसै गरी लाइटिङ गरिएको थियो ? | नेपालमा भाइरल भएको फोटो र भिडियोसहित हामीले यो जिज्ञासा सिड्नी ओपेरा हाउसकी कम्युनिकेसन म्यानेजर इज्जी म्युरिसनलाई इमेलमा राख्यौँ। | उनले ओपेरा हाउसको सेल्स (पालहरु) मा नेपाली झण्डाको लाइटिङ नगरिएको प्रष्ट पारिन्। बिगारिएको फोटो उत्पादन र वितरणमा आफूहरु संलग्न नरहेको पनि उनले बताइन्। | हेर्नुस् उनको इमेल- |  | दावी : अस्ट्रेलियाको सिड्नीस्थित ओपेरा हाउसमा नेपालको झण्डा लाइटिङ गरियो। | दावी गर्ने : सामाजिक सञ्जाल प्रयोगकर्ताहरु। | तथ्य : मिथ्या सूचना। सिड्नी ओपेरा हाउसका कम्युनिकेसन म्यानेजर इज्जी म्युरिसनले नेपालफ्याक्टचेकलाई प्रतिक्रिया दिँदै ओपेरा हाउसको सेल्स (पालहरु) मा नेपाली झण्डाको लाइटिङ नगरिएको बताइन्। तसर्थ सामाजिक सञ्जालमा बिगारिएको फोटो भाइरल बनाइएको निश्कर्ष हाम्रो रह्यो। |  | [के तपाईँलाई सामाजिक सञ्जाल वा मिडियामा आएका कुनै विषय, फोटोमा शंका छ? हामीलाई ‌+9779886069780 नम्बरमा ह्वाट्सएप वा भाइबरमा पठाउनुस्। हामी सम्भव भएसम्म त्यसको तथ्य जाँच गरी सबैलाई जानकारी दिनेछौँ]"
https://nepalfactcheck.org/2024/03/gurkha-army-pla/,के नेपालीहरु चिनियाँ सेनामा भर्ति भएर भारत विरुद्ध लड्न लागेका हुन ?,"हालै २१ दिन लामो अनसन (क्लाइमेट फास्टिङ) बसेका चर्चित भारतीय पर्यावरण अभियन्ता सोनम वाङचुकले अनसनको चौथो दिन दिएको अभिव्यक्तिमा भारतीय सेनामा भर्ना हुने नेपालीहरु अब चिनियाँ सेनामा भर्ना भएर भारतविरुद्ध लड्न लागेको दाबी गरिएको छ। तर हाम्रो तथ्यजाँचले भने उक्त दाबी गलत देखिएको छ । | के छ दाबी? | २१ दिन लामो ‘क्लाइमेट फास्टिङको चौथो दिन वाङचुकले बोलेको भिडियो क्लिपमा गोर्खा सैनिकबारे उनले भनेका छन्, ‘गोर्खा सैनिकले भारतीय सेनाको ‘अग्नि वीर’ स्किमको चार वर्षको सेवालाई अस्वीकार गरेका छन्। उनीहरु चीनको सेनामा भर्ना हुन गइरहेका छन्। उनीहरु हाम्रो शक्ति थिए। एउटा भनाई छ, ‘यदि कसैले मर्नबाट डर लाग्दैन भने या त ऊ झुठ बोलिरहेको छ या त ऊ गोर्खा हो’। उनै गोरखा अब चीनका तर्फबाट हामीसँग लड्छन्। यसबारेमा मूलधारका मिडियाले कुनै चर्चा गरेका छैनन्।’ | वाङचुकको भनाई सहितको उक्त भिडियो उनको आधिकारिक फेसबुक रिल्स र इन्स्टाग्राम पेजमा सेयर गरिएको छ। | मार्च ९, २०२४ मा पोस्ट गरिएका ती भिडियो मध्य फेसबुक रिलमा पोस्ट गरिएको भिडियोमा बिहीबार दिउँसो (१५ चैत २०८०) सम्म १४ हजार ७०० पटक रियाक्ट, ५४५ कमेन्ट र पाँच हजार १०० पटक सेयर गरिएको छ। | फेसबुक रिल्सको लिङ्क | त्यस्तै उनको इन्स्टाग्राममा सेयर गरिएको भिडियोमा बिहीबार दिउँसोसम्म ७७ हजार ६६३ वटा लाइक, दुई हजार ५२ कमेन्ट र ३१ हजार ७०० पटक सेयर गरिएको छ। | इन्स्टाग्राममा पोस्ट गरिएको भिडियोको स्क्रिनसट |  | इन्स्टाग्रामको लिङ्क | वाङचुकले गोरखा सैनिकका बारेमा गरिएको दाबी सहितको भिडियो द आसुतोस पोद्दार अनिता नन्दन नामको इन्स्टाग्राम एकाउन्टबाट पनि पोस्ट गरिएको छ । २३ मार्च २०२४ मा इस्टग्राममा पोस्ट गरिएको भिडियोमा बिहीबार दिउसोसम्म एक लाख २९ हजार २७२ पटक रियाक्ट गरिएको छ । हेर्नुस् लिङ्क | फेसबुक रिल्समा सेयर भएको सोही भिडियोमा एक लाख २९ हजार रियाक्ट, एक हजार एक सय कमेन्ट र ५९ हजार पटक सेयर गरिएको छ। हेर्नुस् लिङ्क | गोरखा सैनिक चिनियाँ सेनामा भर्ना हुन लागेको दाबीसहितको सामग्री सामाजिक सञ्जालमा भाइरल भइरहेको फेला पारेपछि हामीले तथ्यजाँच गर्ने क्रममा नेपालको परराष्ट्र मन्त्रालयका प्रवक्ता अमृतबहादुर राईसँग यस बारेमा जिज्ञासा राख्यौँ। | उनले चिनियाँ सेनामा नेपाली भर्ना हुने कुनै प्रावधान नरहेको र हालसम्म चिनियाँ सेनामा नेपाली भर्ना भएको सूचना पनि परराष्ट्र मन्त्रालयमा नआएको बताए। | उनले वाङचुकको दाबी मिथ्या भएको बताए। यस किसिमका दाबी बदनियतपूर्ण ढंगले गरिएको उनको भनाई थियो। | तथ्यजाँचका क्रममा चीनले आफ्नो सेनामा नेपाली भर्ना गर्न लागेको दाबी सहितका समाचार भारतीय मिडिया फर्स्टपोस्ट , दि वायर र दि युरेसियन टाइम्स  मा मे २०२३ मा प्रकाशित भएको पायौँ । ती समाचारलाई आधार मानेर १३ मे २०२३ को दि काठमाडौ पोस्टको अनलाइन संस्करणमा ‘के चीनले नेपालीलाई पिएलएमा भर्ना गर्ने योजना बनाइरहेको छ ?’ शीर्षकमा समाचार प्रकाशित भएको थियो। | समाचारमा चीनका लागि नेपाली राजदूत विष्णुपुकार श्रेष्ठको भनाई राखिएको छ। राजदूत श्रेष्ठले भारतीय मिडियाको समाचारमा कुनै सत्यता नरहेको बताएका छन्। साथै उनले चिनियाँ पक्षबाट कुनै त्यस्तो प्रस्ताव नआएको र उनीहरुले कुनै पनि सन्दर्भमा त्यस्तो विषय नउठाएको बताएका छन्। |  | दाबीः नेपालका गोर्खा सैनिकहरु चिनियाँ सेनामा भर्ना भएर भारतविरुद्ध लड्न लागेका छन् । | दाबीकर्ताः चर्चित जलवायु अभियन्ता सोनम वाङचुक। | तथ्यः  मिथ्या सूचना। परराष्ट्र मन्त्रालयका प्रवक्ता अमृतबहादुर राईले नेपालीहरु चिनियाँ सेनामा भर्ना सम्बन्धी कुनै कानुनी प्रावधान नभएको बताए। साथै उनले नेपालीहरु चिनियाँ सेनामा भर्ना भएका बारेमा नेपाललाई हालसम्म कुनै सूचना पनि प्राप्त नभएको बताए। | त्यस्तै चीनका लागि नेपाली राजदूत विष्णपुकार श्रेष्ठले पनि काठमाडौ पोस्टसँगको कुराकानीमा त्यस्ता दाबीमा सत्यता नरहेको र चिनियाँ पक्षबाट त्यस्तो कुनै प्रस्ताव नआएको र कुनै पनि सन्दर्भमा त्यस्ता विषय नउठेको बताएका छन् । त्यसैले वाङचुकको दाबी मिथ्या रहेको निष्कर्षमा हामी पुग्यौँ। | [के तपाईँलाई सामाजिक सञ्जाल वा मिडियामा आएका कुनै विषय, फोटोमा शंका छ? हामीलाई ‌+9779886069780 नम्बरमा ह्वाट्सएप वा भाइबरमा पठाउनुस्। हामी सम्भव भएसम्म त्यसको तथ्य जाँच गरी सबैलाई जानकारी दिनेछौँ]"
https://nepalfactcheck.org/2024/04/siddha-baba/,"सिद्धबाबाको सुरुङ भन्दै भाइरल भइरहेको भिडियो नेपालको हैन, जापानको | के छ भाइरल भिडियोमा ? | तथ्य के हो ?","केही समय यता सामाजिक सञ्जालमा निर्माणधीन पाल्पाको सिद्धबाबाको सुरुङ सम्पन्न भएर गाडी चलिरहेको दाबीसहितको एउटा भिडियो भाइरल भइरहेको छ। हाम्रो तथ्यजाँचले भने उक्त भिडियो नेपालको नभएको पाइएको छ। | एन्जेल मिडिया नाम गरेको फेसबुक पेजबाट २०२४ अप्रिल ९मा एउटा भिडियो पोस्ट गर्दै लेखिएको छ, ‘बुटवलको सिद्धबाबा भन्ने ठाउँको सुरुङ मार्ग सम्पन्न भएर मजाले गाडी आउनेजाने गरिरहेको छ।’ | भिडियोमा पनि सिद्धबाबा जाने सुरुङमार्गको काम पूरा भइसकेको र तिनाउपुल थुनेर ड्याम पनि बनाइएको दाबी गरिएको छ। | साथै, त्यहाँ देखिएको पुललाई तिनाउ पुल भनेर दाबी गरिएको छ। सो पोस्टलाई सात हजार ३०० पटक रियाक्ट, ७४३ कमेन्ट र ३४८ पटक सेयर गरिएको छ । साथै सो पोस्टलाई दुई लाख ६४ हजार पटक हेरिएको छ । | भाइरल भइरहेको भिडियोको स्क्रिनसट | लिंक | भाइरल भिडियोमा गरिएको दाबीप्रति आशंका लागेपछि हामीले उक्त भिडियोबाट केही स्क्रिनसट लिएर गुगल रिभर्स इमेज सर्चमार्फत भिडियोमा दाबी गरिएको ठाउँ पत्ता लगाउने प्रयत्न गर्‍यौँ। यस क्रममा भिडियोमा देखिएको जस्तो एउटा तस्वीर देखियो। | उक्त लिङ्कलाई खोलेर हेर्दा जापानीज भाषाको हेडलाइनसहितको एउटा तस्वीर देखियो । उक्त सामग्रीलाई अंग्रेजी भाषामा अनुवाद गरेर हेर्दा जापानको इशिकावा प्रान्तको टेडोरिगावा ड्याम उल्लेख गरिएको पाइयो। | रिभर्स इमेज सर्चको स्क्रिनसट | जापानीज भाषमा रहेको सामग्रीलाई अग्रेजी भाषामा अनुवाद गरिएको सामग्रीको स्क्रिनसर्ट | लिंक | इन्टरनेटमा टेडोरिगावा ड्याम सर्च गर्दा हामीले ब्रुस विल्सन नामको युट्युब च्यानलबाट अप्रिल २०२३ मा अपलोड गरिएको एउटा भिडियो फेला पार्‍यौँ। उक्त भिडियो र भाइरल भिडियोमा देखिएका ठाउँहरु समान देखिन्छ । युटुव भिडियोको लिंक | दुई भिडियोमा देखिएका समान किसिमका केही कुरालाई हामीले स्क्रिनसटमार्फत् देखाएका छौँ। | दुई फरक भिडियोमा समान देखिएका कुराहरुको स्क्रिनसट |  |  |  | दुबै भिडियोमा देखिएको टेडोरिगावा ड्यामको स्क्रिनसट | दाबीः बुटवलको सिद्धबाबा भन्ने ठाउँको सुरुङ मार्ग सम्पन्न भएर मजाले गाडी आउनेजाने गरिरहेको भिडियो। | दाबीकर्ताः सामाजिक सञ्जाल प्रयोगकर्ता। | दाबीः मिथ्या सूचना। भाइरल भइरहेको भिडियो स्क्रिनसटलाई गुगल रिभर्स इमेज सर्चबाट सर्च गर्दा स्क्रिनसट जस्तै देखिने तस्वीर फेला पार्‍यौँ। र, रिभर्स इमेज सर्चबाट फेला परेका सामग्री जापानी भाषामा रहेकाले अंग्रेजी भाषा अनुवाद गरेर हेर्दा जापानको टेडोरिगावा ड्याम उल्लेख गरिएको पाइयो । इन्टरनेटमा टेडोरिगावा ड्याम सर्च गर्दा फेला परेको भिडियो र भाइरल भिडियोमा देखिएका ठाउँहरु समान देखिन्छ । त्यस्तैले सिद्धबाबाको सुरुङ भन्दै भाइरल भइरहेको भिडियो मिथ्या रहेको निष्कर्षमा हामी पुग्यौँ।"
https://nepalfactcheck.org/2024/04/badhaiyataal-school/,विद्यालय संख्याबारे रुटिन अफ नेपाल बन्दको दावी गलत | के छ दावी ? | के हो वास्तविकता ?,"युवामाझ चर्चित फेसबुक पेज रुटिन अफ नेपाल बन्दले बिहीबार (चैत २९, २०८०) मा गरेको पोस्टमा बर्दियाको बढैयाताल गाउँपालिकामा  जम्मा २७ वटा विद्यालय रहेको दाबी गरिएको छ। तर हाम्रो तथ्यजाँचले विद्यालय संख्याबारे गरिएको दाबी गलत देखिएको छ। | रुटिन अफ नेपाल बन्दले बिहीबार फेसबुक पेजमा सूचना राख्दै लेखेको छ, ‘पढाइ कता जाँदैछः बर्दियाको बढैयाताल गाउँ पालिकामा कक्षा ८ को फाइनल एक्जाममा ७ वटा स्कुलका सबै स्टुडेन्ट फेल भएका छन्। त्यहाँ टोटल २७ वटा स्कूल छ।’ | सो पोस्टमा बिहीबार साँझसम्म २५ हजार रियाक्सन, तीन हजार १०० कमेन्ट भएको देखिन्छ भने उक्त पोस्टलाई २८४ पटक सेयर गरिएको छ। | रुटिन अफ नेपाल बन्दले सेयर गरेको पोस्टको स्क्रिनसट |  | उक्त पोस्टको आर्काइभ लिंक | बढैयाताल गाउँपालिकामा रहेका विद्यालयको संख्याबारेमा शंका लागेपछि हामीले त्यहाँ रहेका विद्यालयको संख्या खोज्यौँ। | शिक्षा तथा मानव स्रोत विकास केन्द्रले गत असार २४ गते एक सूचना जारी गर्दै आइईएमआइएस (इन्टिग्रेटेड एजुकेशनल म्यानेजमेन्ट इन्फरमेसन सिस्टम) मा अद्यावधिक गरेको विद्यालयको तथ्याङ्क फेला पार्‍यौँ। उक्त सूचनामा देशभरका विद्यालयको विवरण राखिएको छ। त्यसमा हेर्दा लुम्बिनी प्रदेशको बर्दिया जिल्लास्थित बढैयाताल गाउँपालिकामा विद्यालयको संख्या ४३ रहेको देखिन्छ। | बढैयातालमा रहेका विद्यालयको सूचीको स्क्रिनसट | सूचनाको लिंक | सो पीडीएफमा रहेको सूचनालाई हामीले गुगल सिट्समा लगी बढैयाताल गाउँपालिकाका विद्यालयहरुमात्र छनौट गरेर यहाँ राखेका छौँ। यहाँ क्लिक गरी हेर्न सक्नुहुन्छ। | बढैयाताल गाउँपालिकाको वेवसाइटमा आधारभूत देखि उच्च शिक्षासम्म प्रदान गर्ने निजी र सामुदायिक गरेर ५३ विद्यालय रहेको उल्लेख गरिएको छ। | गाउँपालिकाको वेवसाइटमा उल्लेख गरिएको विवरणको स्क्रिनसट | गाउँपालिकाको वेवसाइट लिंक | दाबीः बर्दियाको बढैयाताल गाउँपालिकामा २७ वटा विद्यालय छन् । | दाविकर्ताः रुटिन अफ नेपाल बन्द । | तथ्यः मिथ्या सूचना। शिक्षा तथा मानव स्रोत विकास केन्द्रले सार्वजनिक गरेको आइईएमआइएसमा अद्यावधिक विद्यालयको सूची र गाउँपालिकाको वेवसाइटमा उल्लेख भएको विद्यालय संख्या भन्दा रुटिन अफ नेपाल बन्दले दाबी गरेको विद्यालय संख्या फरक र कम देखिन्छ । त्यसैले उक्त दाबी मिथ्या रहेको निष्कर्षमा हामी पुग्यौँ ।"
https://nepalfactcheck.org/2024/04/raghubir/,रघुवीर महासेठ उद्योग मन्त्री होइन भौतिक पूर्वाधार तथा यातायात मन्त्री | तथ्य के हो ?,"एपिवान टेलिभिजनबाट प्रसारण हुने ‘द प्रकाश सुवेदी सो’ को दोस्रो सिजन अन्तर्गतको १९ औँ एपिसोडमा कार्यक्रम सञ्चालक प्रकाश सुवेदीले कार्यक्रमका अतिथि केकी अधिकारीसँग कुराकानीका क्रममा वर्तमान मन्त्रिपरिषदका सदस्य रघुवीर महासेठ उद्योग मन्त्री हुन् भनेर चिनाएका छन्। तर हाम्रो तथ्यजाँचले भने उक्त दाबी गलत देखिएको छ। | के छ दाबी? | कार्यक्रम सञ्चालक प्रकाश सुवेदीले अतिथि नायिका केकी अधिकारीसँग ‘चिन्नुहुन्छ?’ सेगमेन्ट अन्तर्गत रघुवीर महासेठको तस्विर देखाउँदै ‘उहाँलाई चिन्नुहुन्छ’ भनेर सोध्छन्। | रजतपट अनलाइन टिभीबाट अप्रिल २१, २०२४ मा अप्लोड गरिएको ५९ मिनेट लामो भिडियोको २८ मिनेट २५ सेकेन्डमा प्रस्तोताले अतिथिलाई यो प्रश्न सोध्छन्। | नायिका अधिकारीले ‘उहाँ कलाकार जस्तो लागेन, सञ्चार मन्त्रालयमा हुनुहुन्छ ?’ भनेर प्रश्न गर्छिन्। कार्यक्रम सञ्चालक सुवेदीले नायिका अधिकारीसँग उल्टै प्रश्न सोध्दै सञ्चार मन्त्रालयमा के मन्त्री ? भन्छन् । नायिकाले मन्त्री त होइन भनेपछि सुवेदीले उहाँ मन्त्रीज्यू नै हो भन्छन्। सुवेदीले रघुवीर महासेठ भन्ने नाम सुन्नु भएको थियो भनेर अधिकारीसँग सोध्दै कार्यक्रम सञ्चालकले ‘हो, उहाँ यतिखेर उद्योगमन्त्री हुनुहुन्छ’ भनेर जवाफ दिन्छन्। | स्क्रिनमा रघुबीर महासेठको तस्वीर देखाउँदै अथितिसँग प्रश्न सोध्दै कार्यक्रम सञ्चालक | रजतपट अनलाइन टिभीबाट अप्रिल २१, २०२४ मा युट्युबमा अप्लोड गरिएको कार्यक्रमको लिंक | हामीले प्रधानमन्त्री तथा मन्त्रिपरिषदको कार्यालयको आधिकारिक वेबसाइटमा गएर वर्तमान मन्त्रिपरिषदका सदस्यहरुको सूची हेर्‍यौँ। उक्त सूचीमा महासेठलाई उपप्रधान एवं भौतिक पूर्वाधार तथा यातायात मन्त्रीको जिम्मेवारी दिइएको उल्लेख गरिएको छ। | वर्तमान मन्त्रिपरिषदका सदस्यहरुको सूचीको स्क्रिनसट |  | प्रधानमन्त्री तथा मन्त्रिपरिषदको कार्यालयको आधिकारिक वेबसाइटको लिङ्क | अर्काइभ लिङ्क। | भौतिक पूर्वाधार तथा यातायात मन्त्रालयको वेबसाइटमा पनि महासेठको तस्वीर सहित उपप्रधान एवं भौतिक पूर्वाधार तथा यातायात मन्त्रीकै रुपमा परिचय गराइएको छ । | वेबसाइटको स्क्रिनसट |  | लिङ्क | राष्ट्रपति कार्यालयले फागुन २३ गते जारी गरेको मन्त्रिपरिषदका सदस्यको जिम्मेवारी सहितको सूचीमा महासेठलाई उपप्रधान एवं भौतिक पूर्वाधार तथा यातायात मन्त्री उल्लेख गरिएको छ। | राष्ट्रपति कार्यालयले जारी गरेको विज्ञप्तिः | लिंक | दाबीः रघुवीर महासेठ उद्योग मन्त्री हुन्। | दाबीकर्ताः एपिवान टेलिभिजनबाट प्रसारण हुने ‘द प्रकाश सुवेदी सो’ | तथ्यः मिथ्या सूचना। राष्ट्रपतिको कार्यालयले जारी गरेको विज्ञप्ति, प्रधानमन्त्री तथा मन्त्रिपरिषदको कार्यालयमा बहालवाला मन्त्रीहरुको सूची र भौतिक पूर्वाधार तथा यातायात मन्त्रालयको आधिकारिक वेबसाइटमा समेत महासेठलाई उपप्रधान एवं भौतिक पूर्वाधार तथा यातायात मन्त्रीका रुपमा जिम्मेवारी दिइएको उल्लेख गरिएको छ। तसर्थ महासेठ उद्योग मन्त्री नभएर भौतिक पूर्वाधार तथा यातायात मन्त्री हुन्। |  | "
https://nepalfactcheck.org/2024/05/sandeep-lamichhane/,सन्दीप लामिछाने विश्वकप खेल्न अमेरिका उडेको दाबी मिथ्या | तथ्य के हो ?,"सामाजिक सञ्जालमा क्रिकेटर सन्दीप लामिछाने विश्वकप खेल्न अमेरिका उडेको दाबी भाइरल भइरहेको छ । हाम्रो तथ्यजाँचले भने उक्त दाबी मिथ्या देखिएको छ। | के छ भाइरल पोस्टमा ?
लक्ष्मण नाम गरेको फेसबुक पेजबाट बुधबार (२२ मे, २०२४) मा नेपाली क्रिकेटर सन्दीप लामिछाने प्लेनमा बसेको तस्वीर राखिएको छ, जसमा लेखिएको छ ‘हिँडे है सन्दीप अमेरिका वर्ल्डकप खेल्न, सबैले जितको शुभकामना लेखिदिनुहोला।’ | उक्त पोस्टमा बिहीबार (२३ मे २०२४) मध्याह्नसम्म ६००० रियाक्सन र २८३ कमेन्ट गरिएको छ । साथै उक्त पोस्टलाई ३१ पटक सेयर गरिएको छ । | भाइरल सामग्रीको स्क्रिनसट |  | फेसबुक लिंक | त्यस्तै ललिता पाना नाम गरेको फेसबुक पेजबाट पनि बुधबार सोही विवरण सहितको पोस्ट सेयर गरिएको छ । सो पोस्टमा विहीबार मध्याह्नसम्म २७०० पटक रियाक्ट, २६२ पटक कमेन्ट र ८ पटक सेयर गरिएको छ । | भाइरल सामग्रीको स्क्रिनसट | फेसबुक लिंक | Our Meghastar Prince Paul Shah Official  नाम गरेको फेसबुक पेजबाट पनि बुधबार सोही तस्वीर सेयर गरिएको छ । उक्त तस्वीरमा बिहीबार मध्याह्नसम्म २३०० पटक रियाक्ट, ८९ कमेन्ट र ४ पटक सेयर गरिएको छ ।
उक्त सामग्रीको स्क्रिनसट |  | क्रिकेटर लामिछाने विश्वकप खेल्न अमेरिका जाने भनिएपनि भिसा प्रक्रियाका क्रममा नेपालस्थित अमेरिकी दूतावासले उनको भिसा आवेदन अस्वीकृत गरिदिएको बुधबार सामाजिक सञ्जालमार्फत जानकारी गराएका छन्। भिसा अस्वीकृत भएका कारण उनी अमेरिका उडेको तथ्य पुष्टि हुँदैन। आफ्नो भिसा आवेदन अमेरिकी दूतावासबाट अस्वीकृत भएको बारेमा लामिछानेले एक्स (पहिलेको ट्वीटर) एकाउन्टमार्फत दिएको जानकारीको स्क्रिनसट | लिंक | भाइरल भइरहेको लामिछानेको प्लेनमा बसेको फोटोलाई हामीले रिभर्स इमेज सर्च गरी हेर्‍यौँ। यस क्रममा यो फोटो अहिलेको नभई सन २०२३ मा पाकिस्तानमा भएको एशियाकप क्रिकेट प्रतियोगितामा सहभागी हुन जाँदाको रहेको पाइएको छ । उनले २८ अगष्ट २०२३ मा एक्स (पहिलेको ट्वीटर) एकाउन्टमा सो तस्वीर सार्वजनिक गरेका थिए। | सन्दीपले त्यतिबेला एक्समा सार्वजनिक गरेको तस्वीरको स्क्रिनसट | लिंक | दावी : सन्दीप लामिछाने विश्वकप खेल्न अमेरिका उडे। | दावीकर्ता : सामाजिक सञ्जाल प्रयोगकर्ता । | तथ्यः मिथ्या सूचना। क्रिकेटर लामिछाने विश्वकप खेल्न अमेरिका जाने भनिएपनि भिसा प्रक्रियाका क्रममा नेपालस्थित अमेरिकी दूतावासले उनको भिसा आवेदन अस्वीकृत गरिदिएको छ। भिसा अस्वीकृत भएको जानकारी उनी आफैले जानकारी गराएका कारण अमेरिका उडेको दावी पुष्टि हुँदैन। अर्काेतर्फ उनी अमेरिका उडेको दाबीसहित पोस्ट गरिएको तस्वीर सन २०२३ मा पाकिस्तानमा भएको एसिया कप क्रिकेट प्रतियोगितामा सहभागी हुन जाँदाको भएको देखिन्छ। त्यसैले लामिछाने विश्वकप २०२४ खेल्न अमेरिका उडे भन्ने दाबी मिथ्या भएको निष्कर्षमा हामी पुग्यौँ।"
https://nepalfactcheck.org/2024/05/christiano-ronaldo/,के क्रिस्टियानो रोनाल्डोले ‘यमबुद्ध’को स्केच हातमा लिएका हुन्? | के हो तथ्य ?,"युवाहरु माझ चर्चित र्‍यापर (र्‍याप गायक) स्व. यम बुद्ध (वास्तविक नाम अनिल अधिकारी)को स्केच विश्व चर्चित फुटबल खेलाडी क्रिस्टियानो रोनाल्डोले समातेको दावीसहितको एउटा फोटो सामाजिक सञ्जालमा भाइरल भइरहेको छ। हाम्रो तथ्य जाँचले भने उक्त दावी मिथ्या देखिएको छ। |  | के छ भाइरल फोटोमा ? | हिपहप आर्टिस्ट नाम गरेको फेसबुक पेजबाट २०२४ मे १६ मा अपलोड गरेको फोटोमा विश्व चर्चित फुटबल खेलाडी क्रिस्टियानो रोनाल्डोले नेपाली युवामाझ चर्चित र्‍यापर स्व. यमबुद्धको स्केच समातेको जस्तो देखिन्छ । मंगलबार (२१ मे २०२४) सम्म यो फोटोमा २५ हजार पटक रियाक्ट, १५५ वटा कमेन्ट र ८४ पटक सेयर गरिएको छ। | भाइरल भइरहेको तस्वीरको स्क्रिनसट | फेसबुक लिंक | भाइरल भइरहेको फोटोको तथ्यजाँचका लागि नेपालफ्याक्टचेकलाई अनुरोध आएपछि हामीले तथ्य जाँच गरेका छौँ। | यसक्रममा सबैभन्दा पहिले हामीले यो फोटोलाई विभिन्न रिभर्स इमेज सर्च इन्जिनमार्फत् खोजी गर्‍यौँ। खोजी गर्ने क्रममा टाइन आई रिभर्स इमेज सर्चले रोनाल्डोको सोही फोटोसँग मिल्दो तर फरक फोटो देखायो। | रिभर्स इमेज सर्चबाट देखिएको नतिजाको स्क्रिनसट | रोनाल्डोले उचालिरहेको अवार्डलाई जुम गरेर हेर्दा गिनिज वर्ल्ड रेकर्डस लेखिएको लोगो प्रष्ट देखियो। | त्यसपछि हामीले ‘रोनाल्डो गिनिज वर्ल्ड रेकर्डस’ कि वर्ड राखेर इन्टरनेटमा सर्च गर्दा रोनाल्डोले ३ सेप्टेम्बर २०२१ मा आफ्नो इन्स्टाग्राममा यही फोटो राखेको भेटियो। | रोनाल्डोको इन्स्टाग्राममा राखिएको फोटोको स्क्रिनसट | इन्स्टाग्रामको लिंक | उक्त तस्वीर सहितको सामग्री गिनिज वर्ल्ड रेकर्डसको आधिकारिक वेबसाइटमा पनि राखेको पाइयो । लिंक | रोनाल्डोले सन २००३ देखि २०२१ सम्म अन्तराष्ट्रिय फुटबल प्रतियोगितामा व्यक्तिगत पुरुष विधामा सबैभन्दा धेरै गोल गरेर विश्व कीर्तिमान राखेको समाचार सहितको उक्त तस्वीर याहु न्यूजले पनि प्रकाशित गरेको छ । समाचारको लिंक | दाबीः विश्व चर्चित फुटबलर क्रिस्टियानो रोनाल्डोले यमबुद्धको स्केच उठाए। | दाबीकर्ताः सामाजिक सञ्जाल प्रयोगकर्ता | तथ्यः मिथ्या सूचना। भाइरल भइरहेको फोटोको तथ्य जाँच गर्दा फुटबलर क्रिस्टियानो रोनाल्डोले र्‍याप गायक यमबुद्धको स्केच बोकेको नभई गिनिज बुक अफ वर्ल्ड रेकर्डसको प्रमाणपत्र बोकेको देखियो। त्यसैले भाइरल भइरहेको फोटो मिथ्या रहेको निस्कर्षमा हामी पुग्यौँ। | "
https://nepalfactcheck.org/2024/05/constitution-nepal/,के नेपालको संविधान अनुसार सांसद भएका हरेक व्यक्ति प्रधानमन्त्री बन्न सक्छन्? | के छ दाबी ? | के हो तथ्य ?,"प्राइम टेलिभिजनमा प्रसारण हुने कार्यक्रम ‘जनता जान्न चाहन्छन्’ मा पत्रकार ऋषि धमलासँगको अन्तर्वार्तामा राष्ट्रिय प्रजातन्त्र पार्टीका सांसद एवं पार्टीका तर्फबाट प्रतिनिधि सभामा प्रमुख सचेतक समेत रहेका ज्ञानबहादुर शाही (ज्ञानेन्द्र शाही) ले नेपालका हरेक सांसद संविधान अनुसार प्रधानमन्त्री बन्न सक्ने दाबी गरेका छन् । हाम्रो तथ्यजाँचले भने उक्त दाबी मिथ्या देखिएको छ। | प्राइम टेलिभिजनको युट्युब च्यानलमा २४ मे, २०२४ मा ४६ मिनेट ३१ सेकेन्ड लामो भिडियो अपलोड गरिएको छ। सो भिडियोको ७ मिनेट ४४ सेकेन्डमा पत्रकार धमलाको प्रश्नको जवाफमा सांसद शाहीले भनेका छन्, ‘नेपालका हरेक सांसदको प्रधानमन्त्री बन्न सक्ने हैसियत रहन्छ। नेपालको संविधानले दिन्छ सांसदलाई……. अनि जनताबाट निर्वाचित भएको सांसद यो देशको प्रधानमन्त्री किन हुन सक्दैन?’ | उनको दाबी सहितको अन्तर्वार्ताको भिडियो लिंक | सांसद शाहीको दावीको तथ्य जाँच गर्न हामीले नेपालको संविधानको धारा २८९ मा रहेको पदाधिकारीको नागरिकता सम्बन्धी विशेष व्यवस्था हेर्‍यौँ। सो धारामा प्रधानमन्त्रीसहित राष्ट्रपति, उपराष्ट्रपति, प्रधानन्यायाधीश, प्रतिनिधि सभाका सभामुख, राष्ट्रिय सभाका अध्यक्ष, प्रदेश प्रमुख, मुख्यमन्त्री, प्रदेश सभाको सभामुख र सुरक्षा निकायका प्रमुखको पदमा निर्वाचित, मनोनीत वा नियुक्त गर्नका लागि वंशजको आधारमा नेपालको नागरिकता प्राप्त गरेको हुनुपर्ने उल्लेख छ। | नेपालको संविधानको धारा २८९ मा उल्लेख गरिएको व्यवस्थाको स्क्रिनसट | नेपालको संविधानको लिंक | संविधानको धारा २८९ ले सांसद शाहीले दाबी गरेजस्तो सांसद मात्र नभई ती सांसद नेपालको वंशज नागरिक पनि हुनुपर्ने व्यवस्था गरेको छ। | हामीले संसद सचिवालयमा अंगीकृत नागरिक सांसद बन्न सक्छन् भन्ने जिज्ञासा राख्दा सचिवालयका अधिकारीले अंगीकृत नागरिक सांसद बन्न नमिल्ने भन्ने व्यवस्था नरहेको जानकारी गराए। | दाबीः नेपालको संविधान अनुसार सबै सांसद प्रधानमन्त्री हुन सक्छन् । | दाबीकर्ताः सांसद ज्ञानबहादुर शाही (ज्ञानेन्द्र शाही) । | तथ्यः मिथ्या सूचना। विक्रम संवत् २०७२ सालमा जारी भएको नेपालको संविधानको धारा २८९ मा रहेको पदाधिकारीको नागरिकता सम्बन्धी विशेष व्यवस्थामा प्रधानमन्त्रीसहित राष्ट्रपति, उपराष्ट्रपति, प्रधानन्यायाधीश, प्रतिनिधि सभाका सभामुख, राष्ट्रिय सभाका अध्यक्ष लगायतका पदमा निर्वाचित मनोनित वा नियुक्त गर्नका लागि वंशजको आधारमा नेपालको नागरिकता प्राप्त गरेको हुनुपर्ने उल्लेख गरिएको छ। सांसद भएको व्यक्तिको नागरिकता वंशज नभई अंगीकृत भएको खण्डमा सो व्यक्ति प्रधानमन्त्रीमा नियुक्त हुन योग्य हुँदैन। त्यसैले सांसद शाहीको दाबी गलत भएको निष्कर्षमा हामी पुग्यौँ।"
https://nepalfactcheck.org/2024/06/sompal-kami/,क्रिकेटर सोमपाल कामीमाथि अमेरिकामा जातीय विभेद भएको दावीको तथ्य के हो? | के हो घटना? | के हो तथ्य ?,"विश्वकप क्रिकेट खेल्न अमेरिका पुगेका नेपाली क्रिकेट टिमका सदस्य सोमपाल कामीमाथि अमेरिकाको एक मन्दिरमा जातीय विभेद भएको दावी गर्दै एउटा भिडियो सामाजिक सञ्जालमा भाइरल भइरहेको छ । हाम्रो तथ्यजाँचले भने उक्त दावी मिथ्या देखिएको छ। | अमेरिकाको टेक्सासमा रहेको नेपाली मन्दिरमा विश्वकप खेल अगाडि पूजा गर्न गएका क्रिकेटर कामीलाई त्यहाँ रहेका नेपाली पुजारीले दलित भनेर टीका नलगाइदिएको लगायतका दाबीसहित एउटा भिडियो भाइरल भइरहेको छ। | भिडियोमा नेपाली क्रिकेट टोलीका सदस्यहरुलाई आरती गर्दै टीका लगाइदिएको देखिन्छ। सोही भिडियोमा क्रिकेटर कामीलाई पुजारीले प्रसाद मात्र दिएको देखिन्छ। सोही भिडियोलाई लिएर सामाजिक सञ्जालमा सोमपालमाथि जातीय विभेद भएको दावी गरिएको हो। | सामाजिक सञ्जालमा भाइरल भइरहेको भिडियोका स्क्रिनसट | फेसबुक भिडियो लिंक |  | फेसबुक भिडियो लिंक | सामाजिक सञ्जालमा भाइरल भइरहेको भिडियोका आधारमा खेलाडीमाथि विभेद भएको भन्दै चर्काे विरोध भइरहेका बेला नेपाली खेलाडीहरु अमेरिकाको नेपाली मन्दिरमा गएर पूजा गरेको दृश्यको प्रत्यक्षदर्शी पत्रकार रामचन्द्र भट्टले भिडियोमा दाबी गरेजस्तो खेलाडीमाथि कुनै जातीय विभेद नभएको र वास्तविकता फरक रहेको बताएका छन्। | नेपालफ्याक्टचेकसँग कुरा गर्दै उनले सामाजिक सञ्जालमा गरिएको दावी गलत रहेको बताए। | उनले आफ्नो फेसबुकमा पनि लेखेका छन्, ‘क्रिकेट खेलाडी सोमपाल सबैभन्दा पहिले हिजो बिहानै मन्दिरभित्र प्रवेश गरे । उनी सरासर भक्तजनले पूजा गर्ने ठाउँमा गए। मन्दिरका पुजारी मेघराज निरौला क्रिकेटप्रेमी भएको र सोमपाललाई चिन्ने कारण महादेवको सानो मूर्तिमा जल अभिषेक गरे। आरती गरे र दुबै पुजारीले टीका लगाईदिए। पछि अरु खेलाडी र कोच पनि मन्दिर पसे। उनीहरुले पनि आरती, जल चढाए। पुजारीले क्रमैसँग टीका लगाइदिए। प्रसाद दिए। पहिल्यै निधारमा टीका भएकोले पछि साथीहरुसँग जाँदा चाहिँ सोमपालले हातमा प्रसाद मात्र लिए। भाइरल बनाइएको र गाली गरिएको भिडियो यही हो। निधारमा त्यहीँ लगाएको टीका भएकोले उनले दोहोर्‍याउन चाहेनन्।’ | भट्टले क्रिकेटर सोमपाललाई पुजारीले टीका नलगाइदिएको भन्ने दाबीलाई खण्डन गर्दै पुजारीले सोमपाललाई टीका लगाइदिँदै गरेको तस्वीर र आरती गर्दै गरेको भिडियो पनि हामीलाई पठाए। | पत्रकार भट्टले सामाजिक सञ्जालमा राखेको स्टाटसको स्क्रिनसट |  | फेसबुक लिंक | पुजारीले सोमपाललाई टीका लगाइदिँदै गरेको तस्वीर । तस्वीर स्रोतः रामचन्द्र भट्ट |  | नेपाली क्रिकेट टिमका कोच र अन्य खेलाडीसँग सोमपाल, जहाँ सबैजनाले टीका लगाएको देख्न सकिन्छ । तस्वीर रामचन्द्र भट्ट । |  | पुजारीले मन्दिरमा खेलाडी सोमपाललाई आरती गर्दै गरेको भिडियोको लिंक १।  लिंक २ भिडियो स्रोतः रामचन्द्र भट्ट । | दाबीः अमेरिकामा पण्डितले क्रिकेटर सोमपाल कामी माथि जातीय विभेद गरे। | दाबीकर्ताः सामाजिक सञ्जाल प्रयोगकर्ता । | तथ्यः मिथ्या सूचना। अमेरिकामा रहेका पत्रकार रामचन्द्र भट्टसँगको कुराकानी, उनले सामाजिक सञ्जालमा राखेका तस्वीर तथा भिडियोमा मन्दिरका पुजारीले क्रिकेटर सोमपाल कामीलाई आरती गर्दै टीका लगाइदिएको देख्न सकिन्छ । त्यस्तैले पुजारीबाट खेलाडीमाथि जातीय विभेद भन्ने दाबी मिथ्या रहेको निष्कर्षमा हामी पुग्यौँ। | "
https://nepalfactcheck.org/2024/06/puerto-rico-bridge/,कोशीको बाढी भन्दै पुएर्टो रिकोमा पुल बगाएको भिडियो सामाजिक सञ्जालमा फैलाइयो | तथ्य के हो ? | तथ्यजाँच,"बाढीले एउटा पुल बगाएको दृश्यसमेत जोडिएको भिडियो सामाजिक संजालमा पोस्ट गरिएको छ । उक्त भिडियो नेपालको कोशी नदीको, कोशी पुलको भएको दाबी पनि गरिएको छ । तर, हाम्रो तथ्यजाँचले यो दाबी भ्रामक देखाएको छ। पुल कोशीको नभएर पुएर्टो रिकोको हो। |  | के छ भिडियोमा ? | Md Naseem Ansari  नामको फेसबुक पेजमा २७ जुन २०२४ मा पोस्ट गरिएको भिडियोमा फरक-फरक दृश्यहरु जोडिएका छन्। क्याप्सनमा लेखिएको छ- ‘nepal koshi bridge | (Rain ) | koshi barrage nepal | kosi nadi | koshi bridge pool’ | हेर्नुस् स्क्रिनरेकर्ड | भिडियोमा एउटा नदी देख्न सकिन्छ, जसमा ठूलो बाढी आएको छ। भिडियोको सुरुमै उक्त बाढीले फलामे पुललाई नै बगाएर गरेको दृश्य जोडिएको छ। साथै भिडियोमा एउटा हिन्दी भाषाको अडियो पनि सुन्न सकिन्छ, भिडियोमा देखिएको दृश्य नेपालको भएको बताइएको छ। | त्यसैगरी सोही भिडियोलाई Nasim Official Vlog नामक युट्युब च्यानलमा पनि पोस्ट गरिएको छ । | दाबीसहितको भिडियो नेपाल र कोशी ब्यारेजसँग सम्बन्धित छ कि छैन भनेर हामीले जाँच गर्‍यौँ। यसका लागि दाबीसहितको भिडियोबाट केही स्क्रिनसट लिएर गुगल लेन्समा रिभर्स इमेज सर्च गर्‍यौँ। | गुगल लेन्सले देखाएका नतिजाहरुले प्रस्तुत भिडियो यसअघि विभिन्न देशहरुमा फैलिसकेको पाइयो। गुगल लेन्सबाट खोज्दा  वेदर डटकम (weather.com) नामक वेबसाइट र FOX 11 Los Angeles युट्युब च्यानलमा पनि सोही भिडियो पोस्ट गरिएको पाइयो । १९ सेप्टेम्बर २०२२ मा  FOX 11 Los Angeles पोस्ट गरिएको समाचार अनुसार प्रस्तुत भिडियो क्यारिबियन टापुमा अवस्थित पुएर्टो रिको नामक देशको हो । |  | जाँचका क्रममा हामीले थप क्रस चेकका लागि ‘Bridge Washed Away’ ‘Puerto Rico’ लागयतका वाक्यांशहरु गुगलमा सर्च गर्‍यौँ । नतिजास्वरुप बीबीसी, एनबीसीन्युज, इन्डिपेन्डेन्ट, डेलीमेल लगायतका मिडियाले सोही भिडियोको पोस्ट गरेको पाइयो । | अर्कोतर्फ साउथ चाइना मर्निङ पोस्ट नामक युट्युब च्यानलमा पोस्ट गरिएको भिडियोको एउटा अंशलाई नेपालमा बाढी आएको दाबीसहित सामाजिक संजालमा पोस्ट गरिएको देखिन्छ । |  | दाबीः कोशी ब्यारेज/नेपालमा बाढी आएको छ, भिडियोमा देखिएको दृश्य नेपालको हो । | दाबीकर्ताः सामाजिक सञ्जाल प्रयोगकर्ता। | तथ्यः भ्रामक सूचना । कोशी ब्यारेज/नेपालमा बाढीसहित सामाजिक सञ्जालमा फैलाइएको दृश्य नेपालको नभई क्यारिबियन टापुमा अवस्थित पुएर्टो रिको नामक देशसँग सम्बन्धित छ र यससम्बन्धी समाचार मूलधारका मिडियामा सेप्टेम्बर २०२२ मा आएको पाइयो । यसबाहेक दाबीसहितको भिडियोमा अलग-अलग सन्दर्भका विभिन्न दृश्यहरु पनि जोडिएका छन् । भिडियोमा जोडिएको सुरुवातकै दृश्यले नै भ्रामक सन्देश प्रवाह गरेका कारण हामीले त्यसपछिका भिडियोलाई बेवास्ता गर्दै दाबीसहितको सामग्री भ्रामक रहेको निष्कर्षमा पुगेका छौँ। | "
https://nepalfactcheck.org/2024/07/nayapatrika-daily-claim-see/,काठमाडौँ महानगरका सामुदायिक विद्यालयको एसईई नतिजाबारे मिडियामा भ्रामक दावी | के छ दावी ? | के हो तथ्य ? | तथ्य जाँच,"काठमाडौँ महानगरपालिकाका सामुदायिक विद्यालयहरुको एसईई नतिजा २५९ प्रतिशतले सुधार भएको भन्दै मिडियामा समाचार र सोसल मिडियामा चर्चा भएका छन्। | तर, हाम्रो तथ्य जाँचले भने यो दावी भ्रामक देखिएको छ। २५९ प्रतिशतले सुधार महानगरका सामुदायिक विद्यालयहरुको समग्र नतिजामा भएको होइन। | ‘नयाँ पत्रिका’ राष्ट्रिय दैनिकले २o८१ असार १८ गते मंगलबारको पत्रिका र आफ्नो आधिकारिक अनलाइन नयाँपत्रिकाडेली डट कममा ‘काठमाडौं महानगरका सामुदायिक विद्यालयको एसइई नतिजा २५९% ले सुधार’ शीर्षकमा समाचार राखेको छ। | समाचारको लिडलाइनमा लेखिएको छ- ‘काठमाडौं महानगरपालिकाभित्रका सामुदायिक विद्यालयले एसइई परीक्षाको नतिजामा व्यापक सुधार गरेका छन् । अघिल्लो वर्ष (०७९) को तुलनामा यस वर्ष (०८०) २५९ प्रतिशतले नतिजामा सुधार आएको महानगरले जनाएको छ।’ | पहिले ट्विटरका नामले चिनिने एक्समा @thenepalitruth ह्यान्डलबाट ‘बालेनले आफू आएकै २ वर्ष भित्रमा महानगरको सरकारी विद्यालय शिक्षामा वास्तविक र गरिनुपर्ने क्रान्ति गरेको’ दावी गर्दै ट्विट गरेका छन्। बुधबार दिउँसोसम्म ५२ पटक यसलाई रिट्विट गरिएको छ। | हेर्नुस् स्क्रिनसट |  | अर्काइभ लिङ्क। | त्यसैगरी नयाँ पत्रिकाको फेसबुक पेजमा पनि यो समाचार पोस्ट गरिएको छ जसमा बुधबार दिउँसोसम्म २२७ रियाक्सन, ११ सेयर र ९ कमेन्ट छन्। | हेर्नुस् स्क्रिनसट |  | अर्काइभ लिङ्क। | यस विषयको तथ्य जाँचका लागि हामीले काठमाडौँ महानगरपालिकाको आधिकारिक वेबसाइट मेट्रोन्युज हेर्‍यौँ। त्यसमा १८ असार २०८१, सोमबारको मितिमा एउटा समाचार राखिएको छ जसमा लेखिएको छ- “काठमाडौँ महानगरपालिकाभित्रका सामुदायिक विद्यालयहरुबाट २०८० सालको एसईई परीक्षामा सहभागी भएका विद्यार्थीमध्ये ५४५ जना (१३.७७%) विद्यार्थीले ३.६१ देखि ४ जीपीए प्राप्त गरेको सहरी योजना आयोगका सदस्य इञ्जिनियर शैलेन्द्र झाले जानकारी दिनुभयो । गएको बर्ष १५० जना (३.८३%) विद्यार्थीले यो नतिजा प्राप्त गरेका थिए । यसरी हेर्दा गएको बर्षभन्दा यसमा बर्ष २५९% सुधार आएको छ। “ | हेर्नुस् अर्काइभ लिङ्क। | काठमाडौँ महानगरपालिकाको वेबसाइटमा राखिएको आधिकारिक तथ्याङ्क अनुसार २५९ प्रतिशत सुधार भनेको उच्चतम जिपिए (३.६१-४.०) प्राप्त गर्ने विद्यार्थीहरूको संख्यामा भएको वृद्धि हो। यो काठमाडौँ महानगरका सामुदायिक विद्यालयको समग्र एसइई नतिजाको सुधार होइन। | जबकि नयाँ पत्रिकाको समाचारको शीर्षक ‘काठमाडौं महानगरका सामुदायिक विद्यालयको एसइई नतिजा २५९% ले सुधार’ र लिडलाइनले यो सुधार उच्चतम जिपिए (३.६१-४.०) प्राप्त गर्ने विद्यार्थीहरूको मात्र हो भन्ने कतै उल्लेख गरेको छैन। | उच्च जिपिए प्राप्त गर्नेहरूको संख्या बढ्नु राम्रो त हो, तर यसले सबै विद्यार्थीहरूको प्रदर्शन भने देखाउँदैन। किनभने अन्य जिपिए श्रेणीहरूमा भएका परिवर्तनहरू पनि महत्त्वपूर्ण हुन्छन्। | समग्र उत्तीर्ण दर, औसत जिपिए, वा अन्य महत्त्वपूर्ण मेट्रिक्सहरू उल्लेख गरिएको छैन। यी तथ्यांकहरूले नतिजाको अधिक सन्तुलित चित्रण दिन सक्थे। एउटा विशिष्ट श्रेणीको सुधारलाई समग्र नतिजाको सुधारको रूपमा प्रस्तुत गर्नु गलत सामन्यीकरण गर्नु हो। | दावी : काठमाडौँ महानगरपालिकाका सामुदायिक विद्यालयहरुको एसईई नतिजा गत वर्षभन्दा यस वर्ष २५९ प्रतिशतले सुधार भएको। | दावीकर्ता : नयाँ पत्रिका राष्ट्रिय दैनिक | तथ्य : भ्रामक सूचना। यो शीर्षक र दावी भ्रामक छ किनकि यसले एउटा विशिष्ट सुधार उच्चतम जिपिए (३.६१-४.०) लाई समग्र एसइई नतिजाको रूपमा गलत ढंगले प्रस्तुत गर्छ। यसले पाठकहरूलाई सम्पूर्ण विद्यार्थी प्रदर्शनको यथार्थ चित्रण दिँदैन। | "
https://nepalfactcheck.org/2024/07/nayapatrika-misleading-claim-see-result/,सामुदायिक विद्यालयका ८८ प्रतिशत विद्यार्थी अनुत्तीर्ण भएको मिडियाको दावी भ्रामक | के छ दावी ? | के हो तथ्य ? | तथ्याङ्कको भ्रामक विश्लेषण | तथ्य जाँच,"माध्यमिक शिक्षा परीक्षा (एसइई)मा यो वर्ष सामुदायिक विद्यालयका ८८.१२ प्रतिशत विद्यार्थी अनुत्तीर्ण भएको भन्दै नयाँ पत्रिका राष्ट्रिय दैनिकमा समाचार प्रकाशित भएको छ। यसै समाचारका आधारमा सोसल मिडियामा राष्ट्रिय दलका नेतासहितले चर्चा पनि गरेको हामीले भेट्यौँ। | तर, हाम्रो तथ्य जाँचले भने यो दावी भ्रामक देखिएको छ। दुई फरक प्रतिशतहरुको तथ्याङ्कलाई गलत तरिकाले विश्लेषण गरी समाचारमा भ्रामक प्रस्तुति गरिएको हामीले पायौँ। | ‘नयाँ पत्रिका’ राष्ट्रिय दैनिकले २o८१ असार १५ गते शनिबारको पत्रिका र आफ्नो आधिकारिक अनलाइन नयाँपत्रिकाडेली डट कममा ‘अनुत्तीर्णमध्ये ८८.१२% विद्यार्थी सामुदायिक विद्यालयका’ शीर्षकमा समाचार राखेको छ। | समाचारको लिडलाइनमा लेखिएको छ- ‘माध्यमिक शिक्षा परीक्षा (एसइई)मा सामुदायिक विद्यालयको नतिजा दयनीय देखिएको छ । अनुत्तीर्ण हुने दुई लाख ४२ हजार ३१३ परीक्षार्थीमध्ये ८८.१२ प्रतिशत अर्थात् दुई लाख १३ हजार ५३४ विद्यार्थी सामुदायिक विद्यालयका छन्।’ | पढ्नुस् समाचारको अर्काइभ लिङ्क। | सो समाचारलाई नयाँ पत्रिका राष्ट्रिय दैनिकको आधिकारिक फेसबुक पेजमा  बिहीबार दिउँसोसम्म ७५ पटक सेयर र २१ वटा कमेन्ट गरिएको छ भने १८५ रियाक्सन छन्। | हेर्नुस् स्क्रिनसट |  | अर्काइभ लिङ्क। | पहिले ट्विटरका नामले चिनिने सामाजिक सञ्जाल एक्समा जनमत पार्टीका अध्यक्ष डा. सीके राउतको @drckraut ह्यान्डलबाट पनि यही समाचारको स्क्रिनसटसहित ट्विट गरिएको छ, जसमा लेखिएको छ- ‘राज्यनियन्त्रित समाजवादी मोडल असफल भएको नेपालको पछिल्लो प्रमाण हो: SEE मा अनुत्तीर्णमध्ये ८८.१२% विद्यार्थी सामुदायिक विद्यालयका हुन्…’ । बिहीबार दिउँसोसम्म यसलाई ४२ पटक रिट्विट, १६३ लाइक गरिएको छ। | हेर्नुस् स्क्रिनसट-https://x.com/drckraut/status/1807444063081406651 |  | एक्स लिङ्क। अर्काइभ लिङ्क। | नयाँ पत्रिकाको आधिकारिक एक्स ह्याण्डल @NAYA_PATRIKA मा अनुत्तीर्णमध्ये ८८.१२% विद्यार्थी सामुदायिक विद्यालयका’ लेख्दै सेयर गरिएको छ। उक्त समाचार बिहिबार दिउँसोसम्म १४ पटक रिट्विट गरिएको छ। | यो विषयको तथ्यजाँच गर्नका हामीले राष्ट्रिय परीक्षा बोर्डका परीक्षा नियन्त्रक नन्दलाल पौडेलसँग सम्पर्क गर्‍यौँ। उनले ‘समाचारलाई सनसनी बनाउन तथ्याङ्कलाई गलत विश्लेषण गरिएको’ बताए। | हामीले उनलाई आधिकारिक तथ्याङ्क उपलब्ध गराउन आग्रह गर्‍यौँ। यस्तो छ उनले उपलब्ध गराएको आधिकारिक तथ्याङ्कको स्क्रिनसट- |  | हेर्नुस् उनले उपलब्ध गराएको आधिकारिक तथ्याङ्क गुगल सिट्समा। | हामीले नयाँ पत्रिकामा प्रकाशित समाचारसँग आधिकारिक तथ्याङ्क जाँचेर पनि हेर्‍यौँ। समाचारमा उल्लेख भएको सहभागी  सामुदायिक विद्यालयको संख्या ६ हजार ६६५,  सामुदायिक विद्यालयका कूल परीक्षार्थी ३ लाख ३१ हजार ८६७, उत्तीर्ण भएका सामुदायिक विद्यालयका कूल विद्यार्थीको संख्या १ लाख १८ हजार ३३३ र एनजी (फेल)  भएका सामुदायिक विद्यालयका कूल विद्यार्थीको संख्या २ लाख १३ हजार ५३४ दुरुस्त छ। | आधिकारिक तथ्याङ्क अनुसार,सामुदायिक र निजी दुबै गरेर एसइईमा कूल चार लाख ६४ सात सय ७५ विद्यार्थी सहभागी थिए जसमध्ये तीन लाख ३१ हजार आठ सय ६७ विद्यार्थी सामुदायिक विद्यालयबाट र एक लाख ३२ हजार ९ सय १८  संस्थागत विद्यालयबाट विद्यार्थी सहभागी थिए। | अर्थात् सामुदायिक विद्यालयबाट सहभागी विद्यार्थीको संख्या संस्थागत विद्यालयबाट सहभागीको संख्या नै झण्डै दुई लाखले बढी छ। यसलाई प्रतिशतको हिसाबमा निकाल्दा ७१ प्रतिशत विद्यार्थी सामुदायिक विद्यालयबाट सहभागी भएका छन् भने झण्डै २९ प्रतिशत विद्यार्थीमात्र संस्थागत विद्यालयबाट सहभागी भएका छन्। | हेर्नुस् स्क्रिनसट |  | यसले एसइईमा निजी विद्यालयबाट सहभागी विद्यार्थीको सङ्ख्या नै अत्यन्तै कम देखाउँछ। | समाचारमा अनुत्तीर्णमध्ये ८८.१२ प्रतिशत विद्यार्थी सामुदायिक विद्यालयका भनिएको छ जुन सही हो। तर, समाचारमा सामुदायिक र निजी विद्यालयबाट सहभागी विद्यार्थीको कूल संख्या (४६४७८५) लाई एकै ठाउँमा राखेर अनुत्तीर्ण प्रतिशत निकालिएको छ। यसले भ्रामक सूचना प्रसारित गरेको परीक्षा नियन्त्रक कार्यलयका परीक्षा नियन्त्रक नन्दलाल पौडेल बताउँछन्। | आधिकारिक तथ्याङ्कका अनुसार सामुदायिक विद्यालयहरूको लागि “Not Graded Percentage” (अनुत्तीर्ण प्रतिशत) ६४.३४% हो। | यो ६४.३४% ले सामुदायिक विद्यालयहरूबाट सहभागी भएका कूल विद्यार्थीमध्ये अनुत्तीर्ण भएका विद्यार्थीहरूको प्रतिशत दर्शाउँछ। | तर समाचारमा भ्रामक प्रस्तुति छ। समाचारले दुई फरक प्रतिशतहरूलाई मिसाएको छ: | १. अनुत्तीर्ण विद्यार्थीहरू मध्ये सामुदायिक विद्यालयका विद्यार्थीहरूको प्रतिशत (जुन वास्तवमै ८८.१२% हो) | २. सामुदायिक विद्यालयका विद्यार्थीहरू मध्ये अनुत्तीर्ण भएकाहरूको प्रतिशत (जुन वास्तवमा ६४.३४% हो) | यसको सही व्याख्या यस्तो हुनुपर्थ्यो- | – सामुदायिक विद्यालयका ६४.३४% विद्यार्थीहरू अनुत्तीर्ण भए। | – सबै अनुत्तीर्ण विद्यार्थीहरू मध्ये (सामुदायिक र संस्थागत दुवै विद्यालयहरूमा), ८८.१२% सामुदायिक विद्यालयका थिए। | समाचारमा भएको यो गलत प्रस्तुतीले सामुदायिक विद्यालयहरूको असफलता दरलाई अत्यधिक बढाएर देखाएको छ। यद्यपि सामुदायिक विद्यालयहरूको प्रदर्शन अझै चिन्ताजनक नै छ, तर यो समाचारले देखाएको जत्तिको चरम छैन। प्रतिशतहरूलाई गलत तरिकाले व्याख्या गरेर भ्रामक सूचना प्रसार गरिएको छ। | सेन्टर फर डेटा जर्नलिजम नेपालका प्रोजेक्ट लिड तथा तथ्याङ्कमा आधारित पत्रकारिता विषयका प्रशिक्षक अरूण कार्की यो समाचारमा सय प्रतिशत केलाई मान्ने भन्ने नबुझ्दा भ्रामक सूचना सम्प्रेषण भएकाे बताउँछन्। | कार्की भन्छन्, ‘कुन समूहकाे प्रतिशत निकाल्ने हाे, त्यसकाे आधार नम्बर कति हाे, र, केलाई सय प्रतिशत मान्ने भन्ने ख्याल गर्‍यो भने सही विश्लेषण हुन जान्छ।’ | ‘कहिलेकाहीँ प्राविधिक ज्ञान नहुँदा यस्ताे गल्ती हुन जान्छ र कहिलेकाहीँ लेखककाे पूर्वनिर्मित धारणाकाे कारण पनि यस्ताे विश्लेषण हुन जान्छ’, उनी थप्छन्, ‘जस्ताे कि, याे समाचार लेख्दा लेखकले सामुदायिक विद्यालयकाे शिक्षा प्रणाली ध्वस्त छ भनेर पूर्वनिर्मित धारणा अनुसार लेख्न खाेज्दा यस्ताे विश्लेषण हुन गयाे , यस्ताे समाचार नसच्याउँदा समाजमा ठूलाे क्षति पर्न सक्छ। समाचारमा सनसनी बनाउन खाेज्दा पनि यस्ताे गल्ती हुन जान्छ।’ |  | दावी : एसईईमा अनुत्तीर्णमध्ये ८८.१२% विद्यार्थी सामुदायिक विद्यालयका। | दावीकर्ता : नयाँ पत्रिका राष्ट्रिय दैनिक | तथ्य : भ्रामक सूचना। यो शीर्षक र दावी भ्रामक छ किनकि यसले सामुदायिक विद्यालयको अनुत्तीर्ण प्रतिशतलाई अत्यधिक बढाएर देखाउँछ। यसले पाठकहरुलाई सामुदायिक विद्यालयको परीक्षाफलको यथार्थ चित्रण दिँदैन। समाचारमा सामुदायिक र निजी विद्यालयबाट सहभागी विद्यार्थीको कूल संख्या (४६४७८५) लाई एकै ठाउँमा राखेर अनुत्तीर्ण प्रतिशत निकालिएको छ। जबकि सामुदायिक विद्यालयबाट सहभागी विद्यार्थीको संख्या नै बढी छ। सामुदायिक विद्यालयका ६४.३४% विद्यार्थीहरू अनुत्तीर्ण भएको र संस्थागत विद्यालयबाट २१.६५ प्रतिशत विद्यार्थीमात्र अनुत्तीर्ण भएको भनी दुई किसिमका विद्यालयको नतिजाको तुलना र विश्लेषण गरिएको भए सही हुन्थ्यो। | "
https://nepalfactcheck.org/2024/07/nagdhunga-tunnel-road-misleading-video/,नागढुंगा-काठमाडौँ सुरुङ मार्गको भन्दै भाइरल भिडियो नेपालको हैन पोर्चुगलको | के छ भिडियोमा ? | के हो तथ्य ? | नागढुंगा-काठमाडौँ सुरुङ मार्ग तयार भइसक्यो त ? | कति मिनेटमा काठमाडौँ ? | तथ्य जाँच,"नागढुंगा-काठमाडौँ सुरुङ मार्गको भन्दै एउटा भिडियो सामाजिक सञ्जालहरुमा भाइरल भएको छ। नेकपा एमालेका महासचिव शंकर पोखरेलका स्वकीय सचिव सरोजकुमार रेग्मीले समेत यही दावी भएको भिडियो फेसबुक रिल्समा राखेका छन्। तर, हाम्रो तथ्य जाँचमा सो भिडियो नेपालको नभई पोर्चुगलको भएको र गलत दावीका साथ फैलाइएको भेटियो। |  | नेकपा एमालेका महासचिव शंकर पोखरेलका स्वकीय सचिव सरोजकुमार रेग्मीले फेसबुक रिल्समा अपलोड गरेको भिडियोमा ‘नागढुङ्गा-काठमाडौँ सुरुङ मार्ग ५ मिनेटमा काठमाडौँ’ लेखिएको छ। | भिडियोमा अत्याधुनिक सुरुङ मार्गबाट गाडीहरु गुड्दै गरेको देखिन्छ। गाडीभित्रैबाट खिचेको जस्तो देखिने भिडियोमा पृष्ठभूमिमा यस्तो गीत बज्दै गरेको सुनिन्छ, ‘रेलमार्ग, सुरुङ मार्ग हामीले सुरु गर्‍यौँ। रानीपोखरी-धरहरा नि हामीले पूरा गर्‍यौँ…हामीले पूरा गर्‍यौँ। सूर्य चिह्न सुनौलो भोलिलाई….।’ | यो भिडियो शुक्रबार दिउँसो (असार २१, २०८०) सम्म ५ लाख ७६ हजार पटक हेरिएको छ भने ८ हजार ९ सय लाइक, ९ सय ८ सेयर र ४ सय ९ वटा कमेन्ट यसमा देखिन्छ। | हेर्नुस् स्क्रिनरेकर्ड – |  | हामीले भिडियोमा देखिएका दृश्यलाई ध्यानपूर्वक हेर्‍यौँ। | एउटा फ्रेममा माथि पट्टी राखिएको बोर्डमा IP 7, Eixo, N-5 त्यसको मुनि A 2 SUL र त्यसको मुनि Lisboa Camarate लेखेको देख्यौँ। | अर्को फ्रेममा सुरुङ मार्गभित्रको सडकमा CRIL IC 17 लेखेको देख्यौँ। |  | पोर्चुगलको राजधानी Lisbon लाई पोर्चुगिज भाषामा Lisboa भनिन्छ। तसर्थ यो हाइवे लिस्बनबाट क्यामराटा जाने रहेको बुझ्न सकिन्छ। | यसैका आधारमा गुगल म्याप्समा खोज्दा हामीले पोर्चुगलको क्यामराटाको यो सडकमा पुग्यौँ। | स्ट्रिट भ्युजबाट हेर्दा भिडियोमा देखिएको अक्षर लेखिएको बोर्ड र सडकमा अक्षर देख्यौँ। | हेर्नुस् स्क्रिनसट |  | यसका आधारमा हामी यो भिडियो पोर्चुगलको भएको निश्कर्षमा पुग्यौँ। | हामीले सडक विभागको आधिकारिक वेबसाइटमा रहेको नागढुंगा सुरुङ मार्गको अपडेटमा हेर्दा पछिल्लो अपडेट जुन २० सम्म भौतिक प्रगति ७६.४८१% भएको देखिन्छ। हेर्नुस् स्क्रिनसट- |  | अर्काइभ लिङ्क। | अतः निर्माण सम्पन्न नै नभइसकेको सुरुङ मार्गमा गाडी गुड्ने कुरा हुन्न। | भिडियोमा सुरुङमार्गबाट ५ मिनेटमा काठमाडौँ पुगिने दावी गरिएको छ। | दावीको जाँचका लागि हामीले मिडियामा प्रकाशित समाचारहरु खोज्यौँ। अनलाइनखबरमा २०८० माघ ९ मा प्रकाशित समाचारमा लेखिएको छ – सुरुङ मार्ग सञ्चालनमा आएपछि यो समय २० मिनेटमा झर्ने छ। हेर्नुस् अर्काइभ लिङ्क। | तत्कालीन प्रधानमन्त्री केपी शर्मा ओलीले शिलान्यास गरेको बेला २०७६ कात्तिक ४ गते रातोपाटीमा प्रकाशित समाचारमा भने ‘सुरुङमार्ग निर्माणपछि थानकोटबाट १० मिनेटमा नौबिसे पुग्न सकिन्छ’ लेखिएको छ। हेर्नुस् अर्काइभ लिङ्क। | २०७६ कात्तिक ४ मा नै समाचार दैनिकमा प्रकाशित समाचारमा भने आयोजना निर्देशक श्यामप्रसाद खरेललाई नै उद्‍धृत गर्दै १५ मिनेट लाग्ने उल्लेख छ। समाचारमा लेखिएको छ- ‘अहिले बिना रोकावट उक्त दुरी पुरा गर्न ४५ मिनेटदेखि एक घण्टा लाग्ने गरेकोमा सुरुङमार्गबाट १५ मिनेटमा नै पुग्न सकिने निर्देशक खरेलको भनाई छ।’ हेर्नुस् अर्काइभ लिङ्क। | ५ मिनेटमात्र लाग्ने दावी हामीले कतै पनि भेटेनौँ। तसर्थ यो दावी पनि भ्रामक छ। | दावी : ‘नागढुङ्गा-काठमाडौँ सुरुङ मार्ग ५ मिनेटमा काठमाडौँ’ लेखिएको सुरुङ मार्गको भिडियो। | दावीकर्ता : सामाजिक सञ्जाल प्रयोगकर्ता | तथ्य : भ्रामक सूचना। भिडियोमा देखिएको बोर्ड र सडकमा देखिएका अक्षरहरुबाट यो सुरुङ मार्ग नेपालको नभई पोर्चुगलको भएको प्रष्ट हुन्छ। सुरुङ मार्गबाट ५ मिनेटमा काठमाडौँ पुगिन्छ भनेर गरिएको दावी पनि भ्रामक देखिन्छ। |  |  |  | "
https://nepalfactcheck.org/2024/07/morang-tiger-misleading-video/,बाघको आक्रमण भन्दै भाइरल भएको भिडियो नेपालको होइन भारतको | के छ भिडियोमा ? | के हो तथ्य ? | तथ्यजाँच,"खेतमा एउटा बाघ लमलमक लम्कँदै छ। अलि पर मानव बस्ती पनि देखिन्छ। एकैछिनमा बाघ कुद्‍न थाल्छ। यो दृश्यसहितको छोटो भिडियो सामाजिक संजालमा पोस्ट गर्दै यसलाई मोरङ, कानेपोखरीसँग जोडिएको छ र एक जना पुरुषको मृत्यु भएको पनि दावी गरिएको छ। | तर, हाम्रो तथ्यजाँचले भिडियोमा भ्रामक दाबी गरिएको देखाएको छ। यो भिडियो नेपालको नभई भारतको असम राज्यसँग सम्बन्धित देखियो। |  | Log Out Chamling  नामको फेसबुक पेजमा ३ जुलाई २०२४ मा गाउँमै बाघ आएको दृश्य देखिने छोटो भिडियो (रिल्स) पोस्ट गरिएको छ। भिडियोमा अशुद्ध नेपाली भाषामा लेखिएको छ- ‘बाघले आक्रमण गर्दा एक जना पुरुषको मृत्यु। मोरङ कानेपोखरी।’ | भिडियोमा एउटा मानवबस्ती नजिकै खेत रहेको र सोही खेतमा बाघ आइपुगेको देख्न सकिन्छ। उक्त बाघलाई मानिसहरुले घर बाहिर निस्किएर हेरिरहेका छन्। यत्तिकैमा बाघ हिलाम्मे खेतमा दौडिन थाल्छ। | हेर्नुस् स्क्रिनरेकर्ड | फेसबुक पोस्ट | भिडियोलाई फेसबुक प्रयोगकर्ताले १२ लाख भन्दी बढी पटक हेरिसकेका छन्। सोही भिडियोलाई कर्णाली प्रदेश र Reaction Page नामका फेसबुक पेजमा पनि पोस्ट गरिएको छ। यी दुई पोस्टमा नेपाली भाषाको अडियो जोडिएको छ, जसमा खेत रोप्दारोप्दै बाघ आएको मात्र जानकारी दिइएको छ। तर, स्थान भने तोकिएको छैन। | भिडियोमा अशुद्ध नेपाली भाषामा दावी लेखिएको छ, जसमा ‘पुरुस्को मुर्तु’, ‘मोरोङ कानेपोखरि’ लगायतका शब्दहरु अशुद्ध छन्। तर, लेखाइमा अशुद्ध भएपनि प्रस्तुत शब्दहरुले बाघको आक्रमणबाट पुरुषको मृत्यु भएको र मोरङ जिल्लाको कानेपोखरी गाउँपालिकातर्फ संकेत गरेका छन्। | त्यसैले मानवबस्तीमै बाघ आइपुगेको भिडियोको वास्तविक सन्दर्भ पत्ता लगाउन हामीले तथ्यजाँच गर्‍यौँ। जाँचका क्रममा भिडियोबाट केही स्क्रिनसट लिएर गुगल लेन्समा रिभर्स इमेज सर्च गर्‍यौँ। | यस क्रममा हामी रिपब्लिकवर्ल्ड डटकम (republicworld.com) नामक वेबसाइटमा ४ जुलाई २०२४ मा प्रकाशित समाचारमा पुग्यौँ। यो समाचारमा प्रस्तुत गरिएको तस्बिर-भिडियो मोरङ कानेपोखरी भन्दै सामाजिक संजालमा पोस्ट गरिएको भिडियोसँग मिलेको छ। |  | भारतको असम राज्यस्थित नागाउँ शहरको जेङ्गानी गाउँमा पाटे बाघ (Royal Bengal Tiger) ले आतंक बच्चाएको समाचारमा उल्लेख छ । समाचार अनुसार उक्त बाघको आक्रमणबाट दुईजना घाइते भएको छन् । समाचारमा नागाउँका प्रहरी उपरीक्षक (एसपी) स्वप्नील डेकाले भनेका छन्- ‘दुबै घाइते अहिले खतरामुक्त छन् र वन अधिकारीहरूले थप घटनाक्रमको निरीक्षण गरिरहेका छन् ।’ | समाचार लिङ्क | अर्काइभ लिङ्क | फेला परेको तथ्यको थप प्रमाणिकरण गर्न हामीले  ‘Nagaon Zengani Village’ ‘Tiger Attack’ लगायतका वाक्यांशहरुलाई गुगलमा सर्च गर्‍यौँ । सर्चको नतिजास्वरुप असम राज्यस्थित नागाउँ शहरको जेङ्गानी गाउँमा बाघ पसेको समाचार र तस्बिर इन्डिया टूडे एइ डट इन (indiatodayne.in), असम ट्रिब्यून डटकम (assamtribune.com), हिन्दुस्तान टाइम्स डटकम (hindustantimes.com) लगायतका संचार माध्यममा प्रकाशित भएको देखियो । तर, कुनैपनि समाचारमा मानिसको मृत्यु भएको उल्लेख छैन। | जाँचकै क्रममा टिभी९ लाइभ डटकम (news9live.com) मा ४ जुलाई २०२४ मा पोस्ट गरिएको अर्को समाचार पनि फेला पर्‍यो । उक्त समाचारमा पनि नागाउँ शहरको जेङ्गानी गाउँमा पसेको पाटे बाघ (Royal Bengal Tiger)ले स्थानीयलाई आतंकित बनाएको उल्लेख छ । | समाचारमा उल्लेख गरिएको बिस्तृत भिडियोको एउटा अंश मोरङ कानेपोखरी भन्दै सामाजिक संजालमा फैलाइएको भिडियोसँग मेल खाएको छ । साथै गाउँ बसेको बाघको आक्रमणबाट दुई जना घाइते भएको र उनीहरु खतरामुक्त रहेको समाचारमा उल्लेख छ। | दावी : बाघले आक्रमण गर्दा एक जना पुरुषको मृत्यु, मोरङ कानेपोखरी लेखिएको भिडियो | दावीकर्ता : सामाजिक सञ्जाल प्रयोगकर्ता । | तथ्यः भ्रामक सूचना। अशुद्ध नेपाली भाषामा ‘बाघले आक्रमण गर्दा एक जना पुरुषको मृत्यु, मोरङ कानेपोखरी’ लेख्दै सामाजिक संजालमा पोस्ट गरिएको भिडियो, मोरङ तथा नेपालसँग सम्बन्धित छैन। ३ जुलाई २०२४ बाट सञ्चार माध्यम तथा सोसल मिडियामा पोस्ट हुन थालेको उक्त भिडियो भारतको असम राज्यस्थित नागाउँ शहरको जेङ्गानी गाउँको घटना हो । नेपालसँग असम्बन्धित भिडियोमा भ्रामक दाबी जोडेर सामाजिक संजालमा पोस्ट गरिएको देखिन्छ।"
https://nepalfactcheck.org/2024/07/youtube-viral-video-misleading-claim/,प्रधानमन्त्रीले संसदमा सम्बोधन गरेको भन्दै एक वर्ष पुरानो भ्रामक भिडियो युट्युबमा भाइरल | के छ भाइरल भिडियोमा ? | के हो तथ्य ? | एक वर्षअघिको भिडियो भाइरल | तथ्य जाँच,"युट्युबमा संसदमा प्रधानमन्त्री पुष्पकमल दाहाल ‘प्रचण्ड’ ले सम्बोधन गर्दै गरेको शुक्रबार अपलोड गरिएको एउटा भिडियो भाइरल भएको छ। संसदमै प्रचण्डको यस्तो बाचा: ओली आरजु देउवा थर्कमान, राजिनामा नदिनुको कारण खुलाए शीर्षक राखिएको यो भिडियोको भ्युज आइतबार बिहानसम्म ५ लाख ४४ हजार पुगिसकेको छ। | तर हाम्रो तथ्य जाँचले यो भिडियो भ्रामक पुष्टि भएको छ। एक वर्षअगाडि तत्कालीन प्रमुख प्रतिपक्षी दल नेकपा एमालेले प्रधानमन्त्रीको राजीनामा माग्दै संसद अवरुद्ध गर्दा शीर्ष नेताबीच सहमतिपछि खुलेको संसदमा गरेको सम्बोधनको भिडियोलाई अहिले भ्रामक व्याख्या गर्दै फैलाइएको देखियो। | ‘कलर अफ नेपाल’ नामको १० लाखभन्दा बढी सब्सक्राइबर भएको युट्युब च्यानलमा शुक्रबार (जुलाई ५, २०२४) एउटा भिडियो राखिएको छ जसको शीर्षक राखिएको छ- संसदमै प्रचण्डको यस्तो बाचा: ओली आरजु देउवा थर्कमान, राजिनामा नदिनुको कारण खुलाए। | भिडियोको थम्बनेलमा लेखिएको छ-  ‘प्रचण्डले संसदमै खाए कसम। रविले ठोके टेबल। १० दिन प्रधानमन्त्री हुन्छु होला, अब मौका गुमाउँदिन। गिरीबन्धु र भुटानी काण्डको नाइकेलाई जेल कोचेरै इतिहास रच्छु। ओली आरजु देउवाको होस उड्यो।’ | भिडियोमा आइतबार बिहानसम्म १४ हजार लाइक छन् भने १९५३ कमेन्ट छन् जसमध्ये अधिकांशले कांग्रेस र एमालेले गठबन्धन सरकार चलाउने निर्णय गरिसकेपछिको घटनाक्रम ठानेर प्रतिक्रिया दिएका छन्। यही कारण हामी यो भिडियोको तथ्य जाँच गर्ने निर्णयमा पुग्यौँ। | भिडियोमा प्रतिनिधि सभामा प्रधानमन्त्री पुष्पकमल दाहाल प्रचण्डले रोष्ट्रममा उभिएर सम्बोधन गर्दै गरेको दृश्य देख्न सकिन्छ। | हामीले भिडियो अपलोड भएको दिन शुक्रबार (जुलाई ५, २०२४) अर्थात् असार २१ गते प्रतिनिधि सभाको बैठक थियो कि थिएन भनी प्रतिनिधि सभाको आधिकारिक वेबसाइटमा हेर्‍यौँ। | त्यहाँ उपलब्ध असार १६ गतेको कार्यव्यवस्था परामर्श समितिबाट पारित कार्यतालिका अनुसार सो दिन मात्र नभई असार १७ गते पछि प्रतिनिधि सभाको बैठक नबसेको देखियो। |  | बीबीसी नेपालीका अनुसार प्रधानमन्त्री पुष्पकमल दाहाल ‘प्रचण्ड’ले असार २८ गते प्रतिनिधिसभामा विश्वासको मत जाँच गर्ने व्यवस्था गर्न सङ्घीय संसदका महासचिवलाई पत्राचार गरेका छन्। | त्यसअघि प्रधानमन्त्रीले संसदमा सम्बोधन गरेका छैनन्। | त्यसो भए अहिले भाइरल भएको भिडियो कहिलेको हो? यो थाहा पाउन हामीले भिडियोलाई ध्यान दिएर हेर्‍यौँ। | भाइरल भिडियोको २ मिनेट २१ सेकेन्डमा  प्रचण्डले सोधेका छन्- ‘के प्रतिपक्षले राजीनामा दिनु (भन्ने) बित्तिकै राजीनामा दिनुपर्ने हो?’ | यही कीवर्ड राखेर गुगलमा सर्च गर्दा हामी अनलाइनखबर, इकान्तिपुर, रातोपाटी, बाह्रखरी  लगायतका अनलाइन न्युजपोर्टलमा पुग्यौँ। | हामीले देख्यौँ ती समाचार २०८० असार २५ गते अर्थात् झण्डै एक वर्ष अगाडि प्रकाशित हुन्। हेर्नुस् स्क्रिनसट- |  | यसैका आधारमा हामीले प्रतिनिधि सभाको आधिकारिक वेबसाइटमा खोज्दा ‘प्रतिनिधि सभा बैठक, २०८० असार २५ गते, साेमबार दिनकाे ३ः०० बजे / सम्माननीय प्रधानमन्त्री श्री पुष्प कमल दाहाल (प्रचण्ड)’ लेखिएको पेजमा ४७ मिनेट २० सेकेन्डको भिडियो भेट्टायौँ जुन काँटछाँट गरेर भाइरल भिडियोमा प्रयोग गरिएको छ। हेर्नुस् प्रतिनिधि सभाको वेबसाइटमा भिडियो। | त्यसैगरी प्रतिनिधि सभाको युट्युब च्यानलमा पनि यो भिडियो उपलब्ध छ। यहाँ क्लिक गरी हेर्न सक्नुहुन्छ। | भाइरल भिडियोको शीर्षक र थम्बनेलमा दावी गरिए जस्तो ‘गिरीबन्धु र भुटानी काण्डको नाइकेलाई जेल कोचेरै इतिहास रच्छु’ जस्ता विषय प्रचण्डले बोलेका छैनन्। | के थियो त्यतिबेलाको प्रसंग ? | एक पुस्तक विमोचनका क्रममा आफूलाई प्रधानमन्त्री बनाउन भारतीय नागरिक प्रितम सिंह धेरै पटक दिल्ली गएको भन्ने अर्थ लाग्ने अभिव्यक्ति प्रचण्डले दिएपछि तत्कालीन प्रमुख प्रतिपक्षी दल एमालेले प्रधानमन्त्रीको राजीनामा मागेर तीन दिन संसद अवरुद्ध गरेको थियो। | कांग्रेस, एमाले र माओवादीका शीर्ष नेताबीचको सहमतिपछि संसद खुलेको थियो र त्यही बैठकमा प्रधानमन्त्रीले स्पष्टीकरण दिएका थिए। | त्यतिबेला प्रचण्ड नेतृत्वको सरकारमा कांग्रेस सहभागी थियो भने एमाले प्रतिपक्षमा थियो। | दावी : संसदमै प्रचण्डको यस्तो बाचा: ओली आरजु देउवा थर्कमान, राजिनामा नदिनुको कारण खुलाए शीर्षकको युट्युबमा भाइरल भिडियो जसको थम्बनेलमा लेखिएको छ-  ‘प्रचण्डले संसदमै खाए कसम। रविले ठोके टेबल। १० दिन प्रधानमन्त्री हुन्छु होला, अब मौका गुमाउँदिन। गिरीबन्धु र भुटानी काण्डको नाइकेलाई जेल कोचेरै इतिहास रच्छु। ओली आरजु देउवाको होस उड्यो।’ | दावीकर्ता : ‘कलर अफ नेपाल’ नामको युट्युब च्यानल | तथ्य : भ्रामक सूचना। शीर्षक र थम्बनेलमा दावी गरिएको विषय भिडियोमा छैन। भिडियो एक वर्षअघि फरक प्रसंगमा प्रधानमन्त्री पुष्पकमल दाहाल ‘प्रचण्ड’ले प्रतिनिधि सभाको रोष्ट्रममा उपस्थित भई स्पष्टीकरण दिँदाको हो। | "
https://nepalfactcheck.org/2024/07/aids-epidemic-fake/,के नेपालमा कोरोनापछि एड्सको महामारी फैलिएको हो ? | के छ दावी ? | के हो तथ्य ? | विश्व स्वास्थ्य संगठनले आग्रह गरेको हो ? | तथ्य जाँच,"नेपालमा कोरोनापछि अहिले एचआइभी एड्स फैलिएको र अधिकांश कलेज पढ्ने र स्कूल पढ्ने युवायुवती पीडित रहेको दावी गर्दै सामाजिक सञ्जालहरु भिडियो पोस्ट गरिएको छ। भिडियोमा प्रत्येक अभिभावकले आफ्ना बालबालिकालाई समयमा नै स्वास्थ्य जाँच गराई मृत्युको समय लम्बाउन विश्व स्वास्थ संगठनले आग्रह गरेको समेत दावी गरिएको छ। | तर हाम्रो तथ्य जाँचमा यो दावी भ्रामक देखियो। हामीले राष्ट्रिय एड्स तथा याैनरोग नियन्त्रण केन्द्रबाट पछिल्लो तथ्याङ्क लिएर पनि हेर्‍यौँ जसले एचआईभी एड्सको महामारी फैलिएको देखिन्न। | १० हजार फलोअर्स रहेको ‘ई-दैनिक पोस्ट’ नामको फेसबुक पेजको रिलमा सन् २०२४ जुन २४ मा पोस्ट गरिएको एक भिडियोमा अशुद्ध नेपाली भाषामा ‘नेपालमा  HIV AIDS कोरोना पछिको महामारी’ शीर्षक राखिएको छ। | टेलिभिजन तथा रेडियोमा समाचार पढ्दा पृष्ठभूमिमा बजाइनेजस्तै संगीत राखेर ग्राफिक्स बनाइएको छ। त्यसमा पनि अशुद्ध नेपाली भाषामा लेखिएको छ – ‘#Breaking News – सावधान – नेपालमा कोरोनाको महामारीपछि HIV AIDS फैलिएको र अधिकांश कलेज पढ्ने र स्कूल पढ्ने युवायुवती रहेको खुलासा र प्रत्येक parents ले आफ्ना बच्चाबच्चीहरुलाई समयमा नै स्वास्थ्य जाँच गराई मृत्युको समय लम्ब्याउन विश्व स्वास्थ्य संगठनको आग्रह।’ | हेर्नुस भिडियोको स्क्रिनरेकर्ड | ई दैनिक पोस्टको उक्त भिडियो वैदेशिक रोजगार नेपाल नामक एक लाख सदस्य भएको फेसबुक ग्रुपमा पनि सेयर भएको छ । | यही भिडियो युट्युब र टिकटकमा पनि पोस्ट गरिएको थियो, जुन हामीले तथ्य जाँच गर्दागर्दै हटाइसकिएका छन्। | यसको तथ्यजाँच गर्न हामीले राष्ट्रिय एड्स तथा याैनरोग नियन्त्रण केन्द्रका निर्देशक डा. सर्वेश शर्मासँग सम्पर्क गर्‍यौँ। उनले केन्द्रले सामाजिक सञ्जालमा आएजस्तो एड्स फैलिएको कुनै नयाँ तथ्याङ्क सार्वजनिक नगरिएको बताए। | उनका अनुसार,केन्द्रले हरेक अंग्रेजी वर्षको डिसेम्बरमा आधिकारिक तथ्यांक सार्वजानिक गर्ने गर्छ। अन्तिम पटक सन् २०२३ को डिसेम्बरमा आधिकारिक तथ्याङ्क सार्वजानिक गरेको थियो। | सन् २०२२ को अन्त्यसम्म नेपालमा नयाँ पुराना गरेर ३० हजार व्यक्तिहरुमा एचआईभी रहेको केन्द्रको तथ्याङ्क छ। | उक्त तथ्याङ्क केन्द्रको वेब साइटमा गएर समेत हेर्न सकिन्छ । |  | राष्ट्रिय एड्स तथा याैनरोग नियन्त्रण केन्द्रको वेबसाइट | अर्काइभ लिङ्क। | २०२३ डिसेम्बरमा सार्वजानिक गरिएको उक्त तथ्यांङ्क अनुसार, सन् २०२२ मा ४८८ जना व्याक्तिहरुमा एचआइभीको नयाँ संक्रमण देखिएको थियो जुन सन् २०२१ को ६८० जना भन्दा १९२ जनाले कम हो। | केन्द्रका अनुसार, सन् २०२२ मा भेटिएको ४८८ जना नयाँ संक्रमित सन् २००० को तुलनामा ९० प्रतिशतले कम हो। सन् २००० मा ५०८७ नयाँ संक्रमित भेटिएका थिए। | भिडियोमा अधिकांश कलेज पढ्ने र स्कुल पढ्ने युवायुवतीमा एचआइभी फैलिएको दावी गरिएको छ। उक्त तथ्यांक अनुसार, सो दावी पनि भ्रामक छ । किनकि, केन्द्रका अनुसार, स्कुल कलेज पढ्ने विद्यार्थीहरु एचआईभी संक्रमणको उच्च जोखिममा रहेका समूह अन्तर्गत पर्दैनन्। त्यस्तै, स्कूल-कलेज पढ्ने विद्यार्थीहरुलाई वर्गीकरण गरेर केन्द्रले कुनै तथ्याङ्क राखेको छैन। | केन्द्रका अनुसार, नेपालमा  एचआईभी संक्रमणको उच्च जोखिममा रहेका समूहहरु सुईद्वारा लागूपदार्थ प्रयोग गर्नेहरु, यौनकर्मी, जेलमा रहेका कैदीहरु, पुरुष समलिङ्गीहरु तथा तेस्रो लिंगीहरु र रोजगारीको लागि विदेशिनेहरु हुन्। | सन् २०२० मा गरिएको राष्ट्रिय सर्वेक्षणमा सुईद्वारा लागूपदार्थ प्रयोग गर्नेहरुमा ३ प्रतिशतका दरले एचआईभीको संक्रमण रहेको पाइएको थियो। यसैगरी, सन् २०१७ र २०१८ मा भएका सर्वेक्षण अनुसार, महिला यौनकर्मीहरुमा २.२ प्रतिशत र पुरुष समलिंगीहरुमा ६.२ प्रतिशतका दरले एचआईभीको संक्रमण रहेको पाइएको थियो। | कोशी, लुम्बिनी तथा सुदूरपश्चिम प्रदेशका जिल्लाहरुमा गरिएको सर्वेक्षणले भारतमा कामदार नेपालीहरुमा एचआईभीको संक्रमण १ प्रतिशत भन्दा कम रहेको पाइएको छ। | उपलब्ध तथ्याङ्कलाई विश्लेषण ग‍रेर केन्द्रले नेपालको वर्तमान एचआईभीको अवस्थालाई केन्द्रीकृत महामारी (concentrated epidemic) को रुपमा परिभाषित गरेको छ।  यसको अर्थ एक वा सो भन्दा बढी एचआईभी सर्न सक्ने जोखिममा रहेका समूहमा एचआईभी संक्रमण दर पाँच प्रतिशत भन्दा बढी तर सामान्य जनसङ्ख्या वा पूर्व प्रसुति सेवा लिएका गर्भवती महिलाहरुमा एचआईभी संक्रमण दर एक प्रतिशत भन्दा कम हुनु हो। | के माथिको तथ्याङ्कले कोरोनापछि एड्सको महामारी फैलिएको जनाउँछ त ? | पछिल्लो तथ्याङ्कले कोरोनापछि एचआईभी एड्सको महामारी फैलिएको नदेखिने केन्द्रका निर्देशक डा. शर्मा बताउँछन्। | उनको भनाईमा कोरोना फैलिनुअघि पनि नेपालमा एड्सको ‘केन्द्रीकृत महामारी’ नै थियो। अझ त्यतिबेला २०२२ मा भन्दा धेरै नयाँ संक्रमितहरु भेटिएका थिए। | जस्तो कि, सन् २०१९ मा कोरोना महामारी फैलिनुअघि सन् २०१८ मा नेपालमा दुई हजार १०१ जना नयाँ संक्रमित भेटिएका थिए।  यो सन् २०२२ मा भेटिएका ४८८ जना भन्दा एक हजार ६१३ जनाले बढी हो। | ‘सामाजिक सञ्जालमा जसरी कोरोनापछि एड्सको महामारी फैलिएको भनेर प्रचार गरिएको छ, त्यो भ्रामक सूचना फैलाइएकाे हो’, डा. शर्माले भने। |  |  | सन् २००० देखि २०२२ सम्मको एचआईभी संक्रमण सङख्या। | भिडियोमा प्रत्येक अभिभावकले आफ्ना बच्चाबच्चीहरुलाई समयमा नै (एचआईभी/एड्सको) स्वास्थ्य जाँच गराई मृत्युको समय लम्ब्याउन विश्व स्वास्थ्य संगठनले आग्रह गरेको दावी गरिएको छ। | तर विश्व स्वास्थ्य संगठनले नेपालका अभिभावकलाई यस्तो आग्रह गरेको हामीले विश्व स्वास्थ्य संगठनको आधिकारिक वेबसाइट र अरु कुनै पनि विश्वसनीय वेबसाइटमा भेटेनौँ। | दावी : नेपालमा कोरोनापछि एचआईभी एड्सको महामारी फैलिएको, अधिकांश कलेज पढ्ने र स्कूल पढ्ने युवायुवती पीडित रहेको र प्रत्येक अभिभावकले आफ्ना बच्चाबच्चीहरुलाई समयमा नै स्वास्थ्य जाँच गराई मृत्युको समय लम्ब्याउन विश्व स्वास्थ्य संगठनले आग्रह गरेको। | दावीकर्ता : सामाजिक सञ्जाल प्रयोगकर्ता । | तथ्य : भ्रामक सूचना। भिडियोमा दावी गरेजस्तै नेपालमा कोरोनापछि एचआईभी एड्सको संक्रमण बढेको छैन, बरु हरेक वर्ष घट्दै गएको छ। त्यस्तै, भिडियोमा दावी गरे जस्तै अधिकांश कलेज र स्कूल पढ्ने किशोरकिशोरीमा पनि एचआईभी एड्सको संक्रमण भएको कुनै तथ्याङ्क छैन। अर्थात्, उनीहरु एचआईभी संक्रमणको उच्च जोखिममा रहेका समूहभित्र पर्दैनन्। विश्व स्वास्थ्य संगठनले नेपालका अभिभावकलाई भिडियोमा दावी गरिएको जस्तो आग्रह हामीले विश्व स्वास्थ्य संगठनको आधिकारिक वेबसाइट र अरु कुनै पनि विश्वसनीय वेबसाइटमा भेटेनौँ। |  |  | "
https://nepalfactcheck.org/2024/07/viral-video-not-from-kathmandu/,"बालेनको नाम जोड्दै भाइरल भएको बाढीको भिडियो काठमाडौँको होइन, विदेशको | के हो दावी ? | के हो तथ्य? | तथ्यजाँच","मनसुन भित्रिएसँगै काठमाडौँको सुकुमवासी बस्ती बाढीले बगाएको दावीसहित सामाजिक सञ्जाल फेसबुकमा एउटा भिडियो भाइरल भइरहेको छ। भिडियोमा भनिएको छ, ‘कतिपयले बालेनले उठाउन नसकेको सुकुम्बासीलाई अहिले बाढीले यसरी ठीक पारिदिएको छ भनेर बालेनको पक्ष लिएको देख्न सकिन्छ।’ | तर, हाम्रो तथ्यजाँचमा उक्त भिडियो भ्रामक रहेको देखियो। भिडियो नेपालको नभई विदेशको हो। | ३६ हजार लाइक र १ लाख ३१ हजार फलोअर रहेको KJ rokaya नामको  फेसबुक पेजमा २०२४ जुलाई ६ अर्थात् २०८१ असार २२  गते सार्वजनिक गरिएको छोटो भिडियो (रिल्स) मा अशुद्ध रुपमा “बाढीको बज्रपात सुकुम्बासीमाथि” लेख्दै काठमाडौँको सुकुम्बासी बस्ती बाढीले बगाएको दावी गरिएको छ। | भिडियोको सुरुवातमा घरसहित सामान बाढीले बगाइरहेको र एक व्यक्ति घरको छानामाथि रहेको देख्न सकिन्छ। | यो तथ्यजाँच तयार पार्दा सम्म उक्त भिडियो १७ लाख पटक हेरिएको छ। त्यसैगरी यसमा ५२ हजार भन्दा बढी जनाले लाइक गरेका छन् भने १३०० जनाले सेयर गरेका छन्। | हेर्नुस् स्क्रिनरेकर्ड- | ओरिजिनल लिङ्क। | दावी गरिए जस्तो यो काठमाडौँको सुकुम्बासी बस्ती हो कि होइन यकिन गर्न हामीले भिडियोका केही स्क्रिनसट लिई विभिन्न सर्च इन्जिनमा रिभर्स इमेज सर्च गर्‍यौँ। | यस क्रममा हामीले उक्त भिडियोमा देखाइएको जस्तै दृश्य इन्डोनेसियाको स्थानीय भाषामा प्रकासित हुने टिभिवोन्यूज मा फेब्रुअरी १०, २०२४ मा प्रकाशित समाचारमा भेट्यौं। | भिडियोमा देखिने व्यक्तिको नदी किनारमा रहेको घर बाढीमा बगेको र समयमै भाग्न नसक्दा घरको छानामाथि चढ्दै बाँचेको उल्लेख गरिएको छ। | भिडियो इन्डोनेसियाको सुमबवा द्वीपको रहेको पनि सोही समाचारमा उल्लेख छ। | उक्त भिडियोका बारेमा थप अध्ययन गर्दा हामीले कोम्पास डट कम नामक यु-ट्युवमा च्यानलमा  १२ फेब्रुअरी २०२४ मा राखिएको एक भिडियो भेट्यौं। भिडियोको १ मिनेट २३ सेकेण्डमा फेसबुकमा KJ rokaya नामक पेजले काठमाडौंको सुकुम्बासी बस्तीको भनी दावी गरेको भिडियोसँग मिलेको देखिन्छ। | यु-ट्युवमा राखिएको भिडियोको विवरण गुगल ट्रान्सलेट गरेर हेर्दा भिडियो इन्डोनेसियाको सुमबवा क्षेत्रमा फेब्रुअरी ९, २०२४ मा खिचिएको थाहा हुन्छ। | अतः फेसबुकमा काठमाडौंको सुकुम्बासी बस्ती बाढीले बगाएको भन्ने दावीसहित राखिएको भाइरल भिडियो इन्डोनेसियाको सुमबवा क्षेत्रमा ५ महिना अगाडि आएको बाढीको रहेको देखियो। | दावी :  काठमाडौँको सुकुम्बासी बस्ती बाढीले बगाएको भन्ने दावीसहितको भिडियो। | दावीकर्ता : सामाजिक सञ्जाल प्रयोगकर्ता (केजी रोकाया फेसबुक पेज)। | तथ्यः भ्रामक सूचना।  काठमाडौंको सुकुम्बासी बस्ती बाढीले बगाएको भन्दै राखिएको भिडियो नेपालसँग सम्बन्धित छैन। उक्त भिडियो इन्डोनेसियाको सुमबवा क्षेत्रमा ५ महिना अगाडि आएको बाढीको हो।"
https://nepalfactcheck.org/2024/07/balen-criticism-fake-photo/,बालेनको आलोचना गर्दै महानगर कार्यालय डुबानमा परेको दावी गर्दै राखिएको फोटो यसकारण गलत | के हो दावी? | के हो तथ्य? | तथ्यजाँच,"काठमाडौँ महानगरपालिकाको मुख्य कार्यालयमा पानी जमेको दावीसहित एक फोटो सामाजिक सञ्जाल एक्स (पहिले ट्विटर नामले चिनिने) मा फैलिएको छ। फोटो सँगैको ट्विटमा आफ्नो मुख्य कार्यालय माल्दिभ्सको टापु जस्तो तैरिरहेको भए पनि काठमाडौँ महानगरपालिकाका मेयरले केपी ओलीविरुद्ध स्टायटस लेखेको भन्दै आलोचना गरिएको छ। | तर हामीले गरेको तथ्यजाँचमा यो मिथ्या सूचना रहेको देखियो। यो फोटो काठमाडौँ महानगरपालिकाको नभई ललितपुरको र तीन वर्ष पुरानो भएको हामीले पायौँ। | सामाजिक सञ्जाल एक्समा @shining_prince1 ह्याण्डल भई विशाल पराजुली (मोरङ) नाम गरेका प्रयोगकर्ताले “यो हो काठमाडौँ महानगरपालिकाको कार्यालय।आफ्नो मुख्य कार्यालय माल्दिभ्सको टापु जस्तो तैरिरहेको छ” भन्दै एक फोटोसमेत राखेका छन्। | २०२४ जुलाई ८ सोमबार गरिएको यो पोस्टमा रहेको फोटोमा दुई वटा अस्थायी जस्तो देखिने संरचना बीच पानी जमेको र सो पानीमा ग्यास सिलिण्डर लगायत सामान छरिएको देख्न सकिन्छ। | प्रोफाइल बायोमा आफूलाई अनेरास्ववियु केन्द्रीय अनुशासन आयोगको सदस्य बताउने एक्स प्रयोगकर्ताले राखेको पोष्ट बिहीबार बिहान यो तथ्यजाँच तयार गर्दासम्म २९ हजारभन्दा बढी पटक हेरिएको छ। यसमा १३५ जनाले लाइक गरेका छन् भने २४ जनाले रिपोष्ट र ८३ वटा रिप्लाई देखिन्छ। | हेर्नुहोस उनको पोष्टको अर्काईभ लिङ्क | यो फोटो दावी गरिएजस्तो काठमाडौँ महानगरपालिकाको कार्यालयको हो कि होईन यकिन गर्न हामीले विभिन्न सर्च इन्जिनमा रिभर्स इमेज सर्च गर्‍यौँ। | यसै क्रममा सोही फोटो हामीले अलामी नामक स्टक फोटो वेबसाइटमा राखेको भेट्यौं। फोटोमा क्रेडिट आर्यन धिमाल र जुमा प्रेस वायर लेखिएको छ। फोटोको क्याप्सन विवरणमा सो फोटो ६ सेप्टेम्बर २०२१ मा काठमाडौँमा खिचिएको उल्लेख छ। |  | हेर्नुस् अर्काइभ लिङ्क। | क्याप्सनमा काठमाडौँ उल्लेख भए पनि कुन ठाउँ उल्लेख नभएकोले हामीले थप जानकारी लिन फोटो पत्रकार आर्यन धिमाललाई पनि सम्पर्क गर्‍यौँ। धिमाल अनलाइनखबरमा काम गर्छन्।  उनका अनुसार फोटो काठमाडौँ महानगरपालिकाभित्रको नभई बल्खुको तरकारी तथा फलफूल बजार पुल पारीको हो जुन ललितपुर महानगरपालिका अन्तर्गत पर्छ। | दावी :  काठमाडौँ महानगरपालिकाको मुख्य कार्यालय डुबानमा परेको दावीसहितको फोटो। | दावीकर्ता : सामाजिक सञ्जाल प्रयोगकर्ता (विशाल पराजुली- एक्स ह्याण्डल)। | तथ्यः मिथ्या सूचना।  काठमाडौँ महानगरपालिकाको मुख्य कार्यालयको हो भन्ने दावी सहितको फोटो काठमाडौँ महानगरपालिका कार्यालयको होइन। यो फोटो ललितपुरमा खिचिएको फोटो खिच्ने फोटो पत्रकार आर्यन धिमालले पुष्टि गरे। अलामीमा रहेको विवरणले फोटो अहिलेको होइन, तीन वर्षअघि सन् २०२१ को भएको देखाउँछ।"
https://nepalfactcheck.org/2024/07/chitwan-viral-photo-factcheck/,"नझुक्किनुस्, चितवनको पहिरो भन्दै भाइरल फोटो वास्तवमा कोलम्बियाको | के हो दावी? | के हो तथ्य? | तथ्यजाँच","२०८१ असार २८ गते बिहान नारायणगढ-मुग्लिङ सडकखण्ड अन्तर्गत चितवनको सिमलतालमा पहिरोका कारण दुई वटा यात्रुवाहक रात्री बस बगाएर त्रिशुलीमा बेपत्ता भएको छ। यो खबरसँगै एउटा फोटो सामाजिक सञ्जाल फेसबुक र एक्समा दुर्घटनास्थलको भएको दावी सहित भाइरल भएको छ। अनलाइन न्युजपोर्टल रातोपाटीले समेत आफ्नो समाचारमा सोही फोटो प्रयोग गरेको थियो। | हाम्रो तथ्यजाँचमा यो फोटो मिथ्या भएको देखियो। फोटो नेपालको नभई कोलम्बियाको रहेछ। | नारायणगढ-मुग्लिङ् सडकखण्ड अन्तर्गत चितवनको सिमलतालको पहिरो भन्ने दावी गरिएको फोटो अनलाइन न्युजपोर्टल रातोपाटीले सो विपद्को समाचारसँगै राखेको थियो। | फोटोमा पहाडमा रहेको सडकको एक भाग पहिरोले क्षति पुर्‍याएको देखिन्छ। पहिरोले अवरुद्ध गरेको सडकको दुवैतर्फ मानिस फँसेको समेत देख्न सकिन्छ। | तर तथ्यजाँच तयार गर्दासम्म यो फोटो समाचारबाट हटाइसकिएको छ। यद्यपि, अनलाइन न्युज एग्रिगेटर ‘हाम्रोपात्रो’ मा रातोपाटीले राखेको फोटो अझै देखिन्छ। हेर्नुस् स्क्रिनसट |  | यस्तै ३ लाख ३९ हजार लाइक भएको ईन्फ्लुन्सर ईशा गुरुङको भेरिफाइड फेसबुक पेजमार्फत् समेत सोही फोटो सिमलतालको पहिरोको हो भन्ने आशय सहित सार्वजनिक गरिएको छ। यो तथ्यजाँच तयार गर्दासम्म तीन हजारभन्दा बढी लाइक र २ सय ६५ जनाले कमेन्ट गरेका छन् भने ६१ जनाले सो पोष्ट सेयर गरेका छन्। | हेर्नुहोस इन्फ्लुन्सर ईशा गुरुङको पोष्टको स्क्रिनसट |  | अर्काइभ लिङ्क | यसैगरी ६ लाख ४४ हजार लाइक र ७ लाख ९ हजार फलोअर भएको दी नेपालटप  (The Nepaltop) नामक फेसबुक पेजमार्फत् सोही फोटो सिमलतालको पहिरोको हो भन्ने दावी सहित सार्वजनिक गरिएको छ। यो पेजले “सिमताल पहिरो अपडेट : दुइटा बसका ६५ यात्रु बेपत्ता, पहिरोमा अड्किए गोताखोर” लेख्दै फोटो सार्वजनिक गरेको हो। उक्त पोष्टमा यो तथ्यजाँच तयार गर्दासम्म  १३ सय जनाले लाइक र २ सय ६५ जनाले कमेन्ट गरेका छन् भने ११९ जनाले सो पोष्ट सेयर गरेका छन्। | हेर्नुहोस नेपालटप पेजको पोष्टको स्क्रिनसट |  | अर्काईभ लिङ्क | यसैगरी ६ हजार ९ सय फलोअर रहेका राष्ट्रिय समाचार समितिका पत्रकार टीकाराम सुनारले समेत आफ्नो फेसबुक पेजमार्फत् सोही फोटो सेयर गरेका छन्। सुनारले  फोटो सिमलतालको पहिरोको हो भन्ने आशय दिंदै “यस सडकमा म पनि मृत्युलाई नजिकबाट देखेर फर्केको छु एक समय। आजको यो घटना आकस्मिक होइन, दशकौँदेखि यहाँ यस्तै हुन्छ/हुनेवाला छ भनेर राज्यलाई राम्ररी थाहा छ तर रोकथाम गर्न नसक्दा बारम्बार यस्तै हत्या हुनेगरेको छ” लेखेका छन्। | हेर्नुहोस् पत्रकार टीकाराम सुनारको फेसबुक पोष्टको स्क्रिनसट |  | अर्काईभ लिङ्क | एक पहाडमा सडक अवरुद्द हुने गरी गएको पहिरोको फोटो नेपालको हो कि होइन यकिन गर्न हामीले यो फोटोलाई विभिन्न सर्च इन्जिनमा रिभर्स ईमेज सर्च गरेर हेर्‍यौँ। | यस क्रममा हामीले यो फोटो नेपालको नभई दक्षिण अमेरिकी देश कोलम्बियामा सन् २०२२ डिसेम्बरमा गएको पहिरोको भएको विभिन्न मिडियामा भेट्यौँ। | यो फोटो उत्तरपश्चिमी कोलम्बियामा गएको पहिरोको भएको उल्लेख गर्दै अस्ट्रेलियाको एबीसी न्युजले ६ डिसेम्बर २०२२ मा समाचार लेखेको छ। हेर्नुस् स्क्रिनसट- |  | हेर्नुस् अर्काइभ लिङ्क। |  | त्यसैगरी टाइम्स अफ इन्डियाले पनि कोलम्बियाकै पहिरो उल्लेख गर्दै यही फोटो डिसेम्बर ५, २०२२ मा समाचार तयार पारेको देखिन्छ। हेर्नुहोस स्क्रिनसट |  | हेर्नुस् अर्काइभ लिङ्क। | यसैगरी सोही पहिरोको भिडियो CGTN नामक चाईनिज समाचार संस्थाले  डिसेम्बर ५, २०२२ मा “Rescuers comb scene of deadly landslide in Colombia” भन्ने शीर्षकमा युट्युवमा सार्वजनिक गरेको भिडियो पनि हामिले फेला पार्यौं। भिडियोमा पहिरो नजिकबाट देख्न सकिन्छ साथै भिडियोको विवरणमा पहिरो कोलम्बियाको दुर्गम उत्तरपश्चिमी क्षेत्रमा रहेको पुएब्लो रिको नगरको भएको समेत उल्लेख गरिएको छ। | दावी: नारायणगढ-मुग्लिङ् सडकखण्ड अन्तर्गत चितवनको सिमलतालको पहिरो दावी गरिएको फोटो। | दावीकर्ता : रातोपाटी अनलाइन, सामाजिक सञ्जाल प्रयोगकर्ता | तथ्य : मिथ्या सूचना।  नारायणगढ-मुग्लिङ् सडकखण्ड अन्तर्गत चितवनको सिमलतालको पहिरो भन्ने दावी गरिएको फोटो नेपालसँग सम्बन्धित छैन। उक्त फोटो सन् २०२२ मा कोलम्बियामा गएको पहिरोको हो।"
https://nepalfactcheck.org/2024/07/pokhara-flood-misinformation/,सेती नदी थुनिँदा पोखरामा बाढी भन्दै भाइरल भएको भिडियो भारतको ११ वर्ष पुरानो | के छ भिडियो? | के हो तथ्य? | घर बगाएको भिडियो नि ? | तथ्य जाँच,"देशभर बाढीपहिरोले जनजीवन प्रभावित हुँदै गर्दा ‘सेती नदी थुनिँदा पोखरामा डरलाग्दो बाढी’ आएको दावीसहित सामाजिक सञ्जालमा एउटा भिडियो भाइरल भएको छ। १० लाख पटक हेरिएको उक्त भिडियोमा पक्की घर नदीमा बगेको देख्न सकिन्छ। | तर हाम्रो तथ्यजाँचले यो भिडियो नेपालसँग सम्बन्धित नभएकोले मिथ्या सूचना भएको देखाएको छ। | फेसबुकमा २०२४ जुलाई ११ (२०८१ असार २७) का दिन १४ हजार फलोअर रहेका र बायोमा आफूलाई  आँखिझ्याल, पूर्वीखबर नेपाल सिइओ, ब्लास्ट दैनिक (प्रमुख अधिकृत) र विस्फोटन (एमडी), राप्रपा नेपाल केन्द्रीय सदस्य दावी गर्ने दीपेन्द्र कार्की नाम रहेको फेसबुक प्रयोगकर्ताले एउटा भिडियो राखेका छन्। भिडियोमा अशुद्ध नेपाली भाषामा ‘सेती नदी थुनिएर आउँदा पोखरामा डरलाग्दो बाढी,  केही मान्छे हराएको, सबैलाई सुरक्षित स्थानमा जान आग्रह’ लेखिएको छ। | हेर्नुहोस् स्क्रिनसट |  | भिडियोमा बाढीले नदी किनारको पक्की घर बगाएको देखिन्छ। यो तथ्यजाँच तयार गर्दासम्म १० लाख भ्युज कटिसकेको भिडियोमा ८ हजार ५ सय वटा लाइक, २४८ वटा कमेन्ट छन् भने १ हजार पटक सेयर भएका छन्। | हेर्नुहोस स्क्रिनरेकर्ड- |  |  | दावी गरिएजस्तो सेती नदी थुनिएर पोखरामा बाढी आएको हो कि होइन थाहा पाउन हामीले गुगलमा डिपसर्च गर्ने निधो गर्‍यौँ। | ‘सेती नदी’ र ‘पोखरा’ कीवर्ड राखेर पछिल्लो एक महिनामा प्रकाशित समाचारहरु हेर्दा हामीले कतै पनि सेती नदी थुनिएर बाढी आएको खबर देखेनौँ। बरु पोखरान्युज डट कममा ‘सेती नदीमा पानीको बहाव बढेर बस्ती नै जोखिममा परेपछि पोखरा महानगरपालिका वडा नं. १४ गोस्टीटोलका वासिन्दालाई सुरक्षित स्थानमा सारिएको’ खबर असार २२ मा प्रकाशित भएको देख्यौँ। | त्यसैगरी रातोपाटीमा पनि सोही दिन ‘पोखरामा सेती नदी बढेपछि ५ परिवार विस्थापित’ शीर्षकमा समाचार प्रकाशन भएको देख्यौँ। | कुनै पनि समाचारमा सेती नदी थुनिएको उल्लेख छैन। बरु, सेतीमा पानीको बहाव बढेको कारण उल्लेख छ। | घर बगाएको देखिने भिडियो पोखराको हो कि हैन यकिन गर्न हामीले भिडियोका केही स्क्रिनसट लिई विभिन्न सर्च इन्जिनमा रिभर्स ईमेज सर्च गरेर हेर्‍यौँ। | यस क्रममा भारतको  एनडीटिभी समाचार च्यानलको “Watch:in torrential rain, house collapses in Uttarakhand”  शीर्षकमा जुन १७, २०१३ मा प्रकाशित भिडियो रिपोर्ट हामिले फेला पार्यौं। भिडियो रिपोर्टको २१ औं सेकेण्डमा भाइरल भएको पोखराको सेती नदीको बाढी दावी गरिएको भिडियोको अंश मिलेको देखिन्छ। | हेर्नुहोस् स्क्रिनसट |  | भिडियोबारे थप खोज्दा भिडियोसँग सम्बन्धित एक फोटो बीबीसीले जुन १८, २०१३ मा “In pictures: India floods” फोटोमा भारतको बाढी शीर्षकमा तयार परेको फोटो रिपोर्ट फेला पार्‍यौँ। | यो रिपोर्टको तेस्रो फोटो पोखराको भएको दावीसहित भाइरल भिडियोसँग मिलेको देखिन्छ। बीबीसीका अनुसार उक्त फोटो भारतको उत्तराखण्ड राज्यको उत्तरकाशीको हो। | हेर्नुहोस् बीबीसीको फोटो रिपोर्टको स्क्रिनसट |  | अतः फेसबुकमा सेतीनदी थुनिएर पोखरामा डरलाग्दो बाढी आएको भन्ने दावीसहित राखिएको भाइरल भिडियो भारतको उत्तराखण्ड राज्यको उत्तरकाशीमा ११ वर्ष अगाडि आएको बाढीको भएको देखियो। | दावी :  सेती नदी थुनिएर पोखरामा डरलाग्दो बाढी आएको दावीसहितको भिडियो। | दावीकर्ता : सामाजिक सञ्जाल प्रयोगकर्ता  (फेसबुक प्रोफाइल दीपेन्द्र कार्की)। | तथ्य : मिथ्या सूचना।  यो वर्ष सेती नदी थुनिएर पोखरामा डरलाग्दो बाढी आएको समाचार कतै पनि आएको छैन। त्यहाँको दावी गर्दै राखिएको भिडियो नेपालसँग सम्बन्धित छैन। त्यो भिडियो भारतको उत्तराखण्ड राज्यको उत्तरकाशीमा ११ वर्ष अगाडि आएको बाढीको हो।"
https://nepalfactcheck.org/2024/07/has-kathmandu-mayor-balen-shah-received-an-invitation-to-visit-north-korea/,के काठमाडौंका मेयर बालेन शाहलाई उत्तर कोरियाबाट भ्रमणको निम्तो आएको हो ? | के छ दावी ? | के हो तथ्य ? | तथ्य जाँच,"काठमाडौं महानगरपालिकाका मेयर बालेन शाहलाई उत्तर कोरियाली नेता किम जोंग उनले भ्रमणको निम्तो दिएको दावी गर्दै भिडियोहरु अपलोड गरिएको छ। भिडियोमा मेयर शाहलाई किम जोंगले निम्तो दिएको, मेयर बालेन र किम जोंगको पहिलो पटक भेट भइसकेको लगायतका दावी गरिएको छ। | तर हाम्रो तथ्य जाँचमा यस्ता दावी मिथ्या देखियो। | २०२४ जुन २८ मा ९ लाख ३८ हजार सस्क्राइबर भएको खबर बुलेटिन टिभी नामक युट्युब च्यानलमा अशुद्ध नेपाली भाषामा ‘Balen Shah र सुनिता डंगोललाई किम जोङको निम्तोले विश्वभर हंगामा, भारत र चीनमा खैलाबैला मच्चियो’ शीर्षकमा एउटा भिडियो अपलोड गरेको छ। | उक्त भिडियोमा गणेश बज्राचार्य नामका व्यक्तिलाई अन्तर्वार्ताकारले ‘ब्राजिलबाट फर्केपछि उत्तर कोरियाले बोलाएको व्यापक चर्चा छ, समग्रमा बालेन शाहको प्रगतिलाई कसरी हेर्नुहुन्छ’ भन्दै प्रश्न सोध्छन्। त्यसपछि बज्राचार्यले बालेनको कामको चर्चा गर्दै ती देशले नचिनेपनि विश्वको ठूला देशले चिनेकाले बालेन महत्त्वपूर्ण व्यक्ति भएको सुनाउँछन्। बज्राचार्य को हुन् भन्ने परिचय भने खुलाइएको छैन। | २४ मिनेट ३ सेकेण्ड लामो भिडियोमा उनले बालेन शाहको प्रशंसा गर्दै किम जोंगले निम्तो दिएकाले कोरिया जाने बताउँछन्। तर, बालेनलाई निम्तो कहिले आयो, के माध्यममा आयो र बालेन कहिले जादैँछन् भन्नेबारे त्यो भिडियोमा केही जानकारी दिइएको छैन। | मंगलबार दिउँसोसम्म उक्त भिडियो ५१ हजार जनाले हेरेका छन्। |  | युट्युब भिडियोको थम्बनेल | भिडियो १ | सोही युट्युब च्यानलमा जुलाई १ मा अशुद्ध नेपाली भाषामा   ‘Balen Shah र किम जोङको भेटवार्ता बारे बालेनको बुबाको साथीले बल्ल खुलाए, बालेनको चर्चा विश्वभर’ शीर्षकमा अर्को भिडियो अपलोड गरिएको छ। | भिडियोमा एङ्करले ‘काठमाडौंको मेयर बालेन्द्र शाहलाई नेपालले चिनेका छैनन् तर हेर्ने हो भने चाइनाको निम्तो अस्वीकार गरेका बालेन शाहलाई यतिबेला उत्तर कोरियाबाट निम्तो आएको छ’ भन्छन्। | बोल्ने व्यक्तिलाई हीरालाल भुजेल भनेर चिनाइएको छ। तर उनी कुन पृष्ठभूमिका हुन् भन्ने खुलाइएको छैन।  २२ मिनेट १७ सेकेण्ड लामो भिडियोमा भुजेलले बालेनको प्रशंसा गर्दै अन्य पार्टीको विरोध गर्छन्। भिडियोको शीर्षकमा दावी गरेजस्तै प्रसंग उक्त भिडियोमा हामीले भेटेनौँ। | मंगलबार दिउँसोसम्म उक्त भिडियो ९ हजारभन्दा बढीले हेरेका छन् । |  | युट्युब भिडियोको थम्बनेल | भिडियो २ | त्यसैगरी जुलाई २ मा सोही च्यानलमा अशुद्ध नेपाली भाषामा  ‘Balen Shah र किम जोङको पहिलो भेट मै हंगामा, विश्वभर बालेनको चर्चा,रातो कार्पेटमा भव्य स्वागत’ शीर्षकमा अर्को भिडियो अपलोड गरिएको छ। | यो भिडियोमा गोपाल थापा नामक व्यक्तिले बालेन शाहको प्रशंसा गर्छन्। १५ मिनेट २८ सेकेण्ड लामो भिडियोमा शीर्षकमा राखिएको जस्तै बालेन र किम जोङको भेट कहाँ र कहिले भएको प्रसंग भने छैन।  थापाले भिडियोमा किम जोङले राम्रो काम गर्ने मान्छेलाई साथ दिने, अमेरिकासँग नडराएको शक्तिशाली मान्छे हो भन्छन् । | ‘नेपालमा एउटा बहादुर जन्मेको रैछस्, हात समातेर अंगालो मारेर आशिर्वाद दिएर तपाईँलाई केही पर्‍यो भने सहयोग गर्छु, मेरो कोरियामा तपाईँलाई वेलकम छ भनेको हामी सबैले देखेको छौँ’ भन्छन्। | मंगलबार दिउँसोसम्म उक्त भिडियो ७५ हजार जनाले हेरेका छन् भने त्यसमा ५६८ वटा कमेन्ट छन्। | भिडियो ३ | सोही युट्युब च्यानलमा जुलाई १ मा अशुद्ध नेपाली भाषामा  ‘Balen Shah लाई किम जोङले निम्तो गरेपछि साथीले गरे गोप्य खुलासा, बल्ल बालेनले वडाध्यक्षको सात्तो खाए’ शीर्षकमा भिडियो पोस्ट गरिएको छ। | भिडियोमा तेजराज भुजेलले बालेनको प्रशंसा र अन्य पार्टीको विरोध गर्छन् । सो भिडियोमा पनि किम जोङले निम्तो गरेको विषयमा विस्तृत केही बताइएको छैन। | बुधबार दिउँसोसम्म उक्त भिडियो ७९ हजार जनाले हेरेका छन् । |  | युट्युब भिडियोको थम्बनेल | भिडियो ४ | सोही आसयका अन्य भिडियोहरु पनि युट्युबमा अपलोड गरिएको छ। | यसको तथ्य जाँच गर्न हामीले काठमाडौं महानगरपालिकाका मेयर बालेन शाहको सचिवालयमा सम्पर्क गर्‍यौँ।  शाहका स्वकीय सचिव भूपदेव शाहले नेपालफ्याक्टचेकसँग कुरा गर्दै उत्तर कोरियाबाट मेयर बालेन शाहलाई अहिलेसम्म टेलिफोन, इमेल र अन्य माध्यमबाट ‍औपचारिक तथा अनौपचारिक रुपमा कुनै निमण्त्रणा नआएको बताए। | ‘उत्तर कोरियाबाट मेयर शाहलाई कुनै निमन्त्रणा आएको छैन, बजारमा आएका समाचारहरु हल्ला हुन्,’ शाहले भने। | हामीले उत्तर कोरियाको सरकारी समाचार संस्था कोरियन सेन्ट्रल न्यूज एजेन्सीको अनलाइन पोर्टलमा बालेनलाई निमन्त्रणा दिइएको बारेमा खोज्यौँ।  तर, त्यहाँ पनि सो विषयमा केही जानकारी भेटिएन। |  | दावी : उत्तर कोरियाका सुप्रिम लिडर किम जोङ उनले काठमाडौं महानगरपालिकाको मेयर बालेन शाहलाई भ्रमणको निम्तो दिएको, उनीहरुबीच भेट भएको। | दावीकर्ता : खबर बुलेटिन नामको युट्युब च्यानल। | तथ्य : मिथ्या सूचना। भिडियोमा दावी गरेजस्तै उत्तर कोरियाली नेता किम जोङ उनले काठमाडौंका मेयर बालेन शाहलाई भ्रमणको निम्तो दिएका छैनन्। बालेनका स्वकीय सचिव भुपदेव शाहले मेयर शाहलाई उत्तर कोरियाबाट फोन, इमेल र अन्य कुनैपनि माध्ययबाट भ्रमणको निम्तो नआएको बताए। यस सम्बन्धी समाचार कुनै पनि विश्वसनीय मिडिया र उत्तर कोरियाको आधिकारिक न्युज एजेन्सीमा समेत भेटिएन। दावी गरिएका भिडियोमा समेत यसबारे विस्तृत जानकारी छैन। तसर्थ यो मिथ्या सूचना भएको पुष्टि हुन्छ। बालेन र किमले हात मिलाइरहेको फोटो सम्पादन गरी तयार पारिएको हो। | "
https://nepalfactcheck.org/2024/07/aids-viral-information-factcheck/,के हो घर-घरमा निःशुल्क स्वास्थ्य जाँच गर्न आउनेले एड्स सारिदिने भन्दै भाइरल भइरहेको सूचनाको तथ्य? | के विषय भाइरल भयो ? | के हो तथ्य? | के भन्छ स्वास्थ्य मन्त्रालय ? | प्रहरी यसो भन्छ | घर-घरमा स्वास्थ्य जाँच सम्भव छ ? | व्यवहारिक रुपमा सम्भव छैन : सरुवा रोग विशेषज्ञ | ६ वर्षअगाडि पनि भाइरल भएको थियो | तथ्य जाँच,"घर-घरमा आएर नि:शुल्क स्वास्थ्य जाँच गर्ने बहानामा इञ्जेक्सनद्वारा एचआईभी एड्स जस्ता प्राणघातक रोगका जीवाणु फैलाउन सक्छन् भन्ने आशयको पोस्टहरु सामाजिक सञ्जालमा प्रसारित भएका छन्। फेसबुकमा भाइरल भएका ती पोस्टमा ‘यस्ता व्यक्तिहरू आएमा पुलिसलाई फोन गर्नुहोस्, किनकि यिनीहरू ‘आइएसआइएस’का आतंककारी हुन सक्छन्’ भन्ने दावी गरिएको छ। | तर, हाम्रो तथ्यजाँचमा यो दावी मिथ्या सूचना भएको देखियो। स्वास्थ्य मन्त्रालय, नेपाल प्रहरी र नेपाल स्वास्थ्य अनुसन्धान परिषद् यी तीन सम्बन्धित निकायमध्ये कसैले पनि यस्तो घटना भएको, उजुरी परेको नभेटिएको भन्दै यसलाई अफवाह मात्र भएको बताए। | अहिले विभिन्न फेसबुक पेज, ग्रुप र प्रोफाइलहरुमा नेपाल सरकारको निशान छापसहितको एउटा पर्चा भाइरल भएको छ जसलाई हेर्दा कुनै सरकारी निकायले जारी गरेको जस्तो भ्रम दिन्छ। | उदाहरणका लागि हेरौँ राजेश कुमार साह नामको फेसबुकमा जुलाई १२ मा पोस्ट गरिएको सूचना- |  |  | अर्काइभ लिंक | मंगलबारसम्म यो पोस्ट झण्डै ५ हजार पटक सेयर भएको छ। | पोस्टमा ‘यदि कसैले तपाईँको घरमा मेडिकल कलेजबाट आएका हौँ भन्दै ब्लड सुगर, प्रेसर निःशुल्क जाँच गरिदिन्छौं भन्यो भने त्यसो नगर्न आग्रह गर्दै त्यस्ता व्यक्तिहरु ISIS आतङककारी हुन सक्ने र तिनीहरुले  इन्जेक्सनबाट तपाईँको रगतमा एचआईभी एड्स भाइरस फैलाइदिन सक्ने दावी गरिएको छ। | उक्त ग्राफिक्ससहितको पोस्टमा नेपाल सरकारको निशान छापको प्रयोग गरेर ‘जनहितको लागि जारी सूचना’ समेत लेखिएको छ। | यही ग्राफिक्स र यही विवरण हामीले फेसबुकमा अरु थुप्रै पनि देख्यौँ। उदाहरणका लागि ‘हाम्रो लहान राम्रो लहान’ नामक फेसबुक पेजले (३,२०० सेयर) अर्काइभ लिंक,   पूर्ण घर्ती नामको फेसबुक (१,८०० सेयर) अर्काइभ लिंक, अरुण गाउँपालिका ६ जरायोटार भोजपुर नामक फेसबुक पेज (१८४ सेयर) अर्काइभ लिंक, सञ्जय अधिकारी नामक फेसबुक (१६१ सेयर) अर्काइभ लिंक , | यसको तथ्यजाँच गर्नका लागि सबैभन्दा पहिले भाइरल सामग्रीमा प्रयोग गरिएको ग्राफिक्सलाई हेर्‍यौँ। | विश्वसनीय बनाउन नेपाल सरकारको निशान छाप प्रयोग गरिए पनि त्यो सूचना कसले जारी गरेको हो, प्रष्ट देखिन्न। निशान छाप सरकारी निकायले मात्र प्रयोग गर्न पाउँछन्। तर यो ग्राफिक्समा सूचना कसले जारी गरेको हो, जारी गर्ने निकायसमेत प्रष्ट छैन। | भाइरल ग्राफिक्समा निशान छापसमेत अधुरो, अपुरो देखिन्छ। |  |  | हामीले स्वास्थ्य तथा जनसङ्ख्या मन्त्रालयका प्रवक्ता डा. प्रकाश बुढाथोकीलाई यसबारे सोध्यौँ। उनले सामाजिक सञ्जालमा दावी गरेजस्तो गतिविधि भइरहेको कुनै पनि सूचना स्वास्थ्य मन्त्रालय अन्तर्गतको संयन्त्रमा नआएको बताए। | उनका अनुसार केन्द्र, प्रदेश र स्थानीय तहमा रहेका स्वास्थ्यका कुनै पनि निकायमा यस्तो गतिविधि भएको खबर पुगेको छैन। | ‘स्वास्थ्यका कुनै पनि निकायले यस्तो किसिमको सूचना दिएका छैनन्, कसैले हल्ला फैलाएको हुनसक्छ,’ प्रवक्ता डा. बुढाथोकीले नेपालफ्याक्टचेकलाई भने। | हामीले यही विषयमा बुझ्न नेपाल प्रहरीका केन्द्रीय प्रवक्ता डिआइजी दानबहादुर कार्कीलाई सम्पर्क गर्‍यौँ। उनले नेपाल प्रहरीका कुनै पनि निकायमा यस्तो किसिमको गतिविधि भइरहेको सूचना नआएको बताए। | उनका अनुसार, हालसम्म यस्तो किसिमको घटना र गतिविधि भएको भनेर कुनै किसिमको उजुरीसमेत भएको छैन। | ‘समाजमा डर फैलाउनको लागि कसैले अफवाह फैलाएको हुन सक्छ’, उनले भने। | यो विषयमा बुझ्न हामीले नेपाल स्वास्थ्य अनुसन्धान परिषदका (एनएचआरसीका) सदस्य सचिव डा. प्रमोद जोशीलाई पनि सम्पर्क गर्‍यौँ। उनका अनुसार, कुनै पनि मेडिकल कलेज तथा अस्पतालले विभिन्न ठाउँमा गएर हेल्थ क्याम्प आयोजना गर्न सक्छन्। त्यसको लागि उनीहरुले सम्बन्धित स्थानीय तहको अनुमति लिनुपर्छ। | सम्बन्धित निकायको अनुमति नलिइकन उनीहरुले सीधै घर-घरमा गएर कुनै पनि स्वास्थ्य जाँच गर्न पाउँदैनन्। | त्यस्तै, कुनैपनि औषधि तथा भ्याक्सिनको क्लिनिकल ट्रायल गर्नको लागि पनि स्वास्थ्य अनुसन्धान परिषद्को अनुमति चाहिन्छ। यो प्रक्रिया पूरा नगरी कसैले पनि यस्ता काम गरे स्वास्थ्य मन्त्रालयको केन्द्र, प्रदेश र स्थानीय तहको संयन्त्रले ट्रयाक गरेर खबर गर्छ। र, यसरी ‘इथिकल अप्रुभल’ लिएर गरेको काममा मानव स्वास्थ्यलाई हानी गर्ने गतिविधि नहुने डा. जोशीले बताए। | भाइरल सामग्री बारे उनले भने,  ‘कसैले अफवाह फैलाउनको लागि यस्तो सूचना तयार गरेको अनुमान गर्न सकिन्छ।’ | भाइरल पोस्टमा ब्लड प्रेसर निःशुल्क जाँच गरिदिन्छौँ भन्दै इन्जेक्सनले भाइरस सार्ने भनिएको छ। तर प्रेसर नाप्न इन्जेक्सन प्रयोग गर्नुपर्दैन। प्रेसर नाप्ने उपकरण बेग्लै हुन्छ। | यो विषयमा हामीले टेकु अस्पतालमा कार्यरत सरुवा रोग विशेषज्ञ डा. शेरबहादुर पुनलाई ‘इञ्जेक्शनद्वारा एचआईभीको जीवाणु फैलाउन सम्भव छ त?’ भनेर सोध्यौँ। | उनले पहिले नै एचआईभी संक्रमितको लागि प्रयोग गरिसकेको सिरिञ्जको प्रयोग गरेर रगत झिकेमा अथवा एचआईभीको जीवाणु भएको रगत सिरिञ्जमा राखेर बिरामीलाई दिएमा एचआईभी सर्ने सम्भावना रहेको बताए। | तर, यस्तो गर्न व्यवहारिक नभएको उनको भनाइ थियो। ‘सिल तोडिसकेको अथवा प्रयोग गरिसकेको सिरिञ्जले रगत झिक्न, बिना कारण सिरिञ्जबाट रगत लिन व्यावहारिक र तार्किक रुपमा सम्भव छैन, सामान्यभन्दा सामान्य मान्छेले मान्दैन’, डा. पुनले भने। | हामीले फेसबुकमा “ध्यान दिनुहोस ,यदि कसैले तपाईंको ढोकामा आएर भन्छ” कीवर्ड राखेर सर्च गर्दा ६ वर्षअगाडि अर्थात् सन् २०१८ मा पनि यही विषयमा निकै पोस्टहरु भेटिए। |  | त्यतिबेला रक्तचाप (ब्लडप्रेसर)को परीक्षण मात्र भनिएकोमा अहिले भने सुगर पनि थपिएको छ। त्यतिबेला नेपाल प्रहरीको हवाला दिँदै बिना कुनै ग्राफिक्स भाइरल गरिएकोमा अहिले भने ग्राफिक्ससहित भाइरल गरिएको छ। तर विषय भने लगभग उस्तै छ। | दावी : मेडिकल कलेजबाट आएको भन्दै झुक्काएर नि:शुल्क स्वास्थ्य जाँच गर्ने बहानामा इञ्जेक्सनद्वारा एचआईभी एड्सजस्ता प्राणघातक जीवाणु फैलाउन सक्ने समूह नेपालमा सक्रिय छन्। | दावीकर्ता : फेसबुक प्रयोगकर्ता। | तथ्य : मिथ्या सूचना। स्वास्थ्य मन्त्रालय अन्तर्गतका कुनै पनि निकायमा यस्तो गतिविधि भइरहेको सूचना पुगेको छैन। त्यस्तै नेपाल प्रहरीको संयन्त्रमा पनि यस्तो गतिविधि भइरहेको उजुरी परेको छैन। स्वास्थ्य मन्त्रालय, नेपाल प्रहरी र एनएचआरसीका प्रवक्ताले आफू अन्तर्गतका निकायमा यस्तो गतिविधि भइरहेको जानकारी नआएको बताए। दावी गरिएका पोस्टमा यो विषयमा विस्तृत जानकारी समेत छैन भने नेपाल सरकारको निशान छाप पनि अधुरो, अपुरो प्रयोग गरिएको छ। कुनै पनि विश्वसनीय सञ्चार माध्यमले यो विषयमा समाचार बनाएका छैनन्।"
